dīghanikāya vol iii namo tassa bhagavato arahato sammāsambuddhassa evam me sutam ekaṃ samayaṃ bhagavā mallesu viharati anupiyaṃ nāma mallānaṃ nigamo atha kho bhagavā pubbaṇhasamayaṃ nivāsetvā pattacīvaram ādāya anupiyaṃ piṇḍāya pāvisi atha kho bhagavato etad ahosi atippago kho tāva anupiyāya piṇḍāya carituṃ yan nūnāhaṃ yena bhaggavagottassa paribbājakassa ārāmo yena bhaggavagotto paribbājako ten upasaṃkameyyan ti atha kho bhagavā yena bhaggavagottassa paribbājakassa ārāmo yena bhaggavagotto paribbājako ten upasaṃkami atha kho bhaggavagotto paribbājako bhagavantaṃ etad avoca etu kho bhante bhagavā sāgataṃ bhante bhagavato cirassaṃ kho bhante bhagavā imaṃ pariyāyam akāsi yadidaṃ idh āgamanāya nisīdatu bhante bhagavā idam āsanaṃ paññattan ti nisīdi bhagavā paññatte āsane bhaggavagotto pi kho paribbājako aññatara nīcaṃ āsanaṃ gahetvā ekamantaṃ nisīdi ekamantaṃ nisinno kho bhaggavagotto paribbājako bhagavantaṃ etad avoca purimāni bhante divasāni purimatarāni sunakkhatto licchaviputto yenāhaṃ ten upasaṃkami upasaṃkamitvā maṃ etad avoca paccakkhāto dāni mayā bhaggava bhagavā na dānāhaṃ bhaggava bhagavantaṃ uddissa viharāmīti kacc etaṃ bhante tath eva yathā sunakkhatto licchaviputto avacāti tath eva kho etaṃ bhaggava yathā sunakkhatto licchaviputto avaca purimāni bhaggava divasāni purimatarāni sunakkhatto licchaviputto yenāhaṃ ten upasaṃkami upasaṃkamitvā maṃ abhivādetvā ekamantaṃ nisīdi ekamantaṃ nisinno kho bhaggava sunakkhatto licchaviputto maṃ etad avoca paccakkhāmi dānāhaṃ bhante bhagavantaṃ na dānāhaṃ bhante bhagavantaṃ uddissa viharissāmīti evaṃ vutte ahaṃ bhaggava sunakkhattaṃ licchaviputtaṃ etad avocaṃ api nūnāhaṃ sunakkhatta evaṃ ehi tvaṃ sunakkhatta mamaṃ uddissa viharāhīti no h etaṃ bhante tvaṃ vā pana maṃ evaṃ avaca ahaṃ bhante bhagavantaṃ uddissa viharissāmīti no h etaṃ bhante iti kira sunakkhatta n evāhan taṃ vadāmi ehi tvaṃ sunakkhatta mamaṃ uddissa viharāhīti na pi kira maṃ tvaṃ vadesi ahaṃ bhante bhagavantaṃ uddissa viharissāmīti evaṃ sante moghapurisa ko santo kaṃ paccācikkhasi passa moghapurisa yāvañ ca te idaṃ aparaddhan ti na hi pana me bhante bhagavā uttarimanussadhammā iddhipāṭihāriyaṃ karotīti api nu tāhaṃ sunakkhatta evaṃ avacaṃ ehi tvaṃ sunakkhatta mamaṃ uddissa viharāhi ahan te uttarimanussadhammā iddhipāṭihāriyaṃ karissāmīti no h etaṃ bhante tvaṃ vā pana maṃ evaṃ avaca ahaṃ bhante bhagavantaṃ uddissa viharissāmi bhagavā me uttarimanussadhammā iddhipāṭihāriyaṃ karissatīti no h etaṃ bhante iti kira sunakkhatta taṃ vadāmi ehi tvaṃ sunakkhatta mamaṃ uddissa viharāhi ahan te uttarimanussadhammā iddhipāṭihāriyaṃ karissāmīti na pi kira maṃ tvaṃ vadesi ahaṃ bhante bhagavantaṃ uddissa viharissāmi bhagavā me uttarimanussadhammā iddhipāṭihāriyaṃ karissatīti evaṃ sante moghapurisa ko santo kaṃ paccācikkhasi taṃ kiṃ maññasi sunakkhatta kate vā uttarimanussadhammā iddhipāṭihāriye akate vā uttarimanussadhammā iddhipāṭihāriye yass atthāya mayā dhammo desito so niyyāti takkarassa sammādukkhakkhayāyāti kate vā bhante uttarimanussadhammā iddhipāṭihāriye akate vā uttarimanussadhammā iddhipāṭihāriye yass atthāya bhagavatā dhammo desito so niyyāti takkarassa sammādukkhakkhayāyāti iti kira sunakkhatta kate vā uttarimanussadhammā iddhipāṭihāriye akate vā uttarimanussadhammā iddhipāṭihāriye yass atthāya mayā dhammo desito so niyyāti takkarassa sammādukkhakkhayāya tatra sunakkhatta kiṃ uttarimanussadhammā iddhipāṭihāriyaṃ kataṃ karissati passa moghapurisa yāvañ ca te idaṃ aparaddhan ti na hi pana me bhante bhagavā aggaññaṃ paññā api nu tāhaṃ sunakkhatta evaṃ avacaṃ ehi tvaṃ sunakkhatta mamaṃ uddissa viharāhi ahaṃ te aggaññaṃ paññāpessāmīti no h etaṃ bhante tvaṃ vā pana maṃ evaṃ avaca ahaṃ bhante bhagavantaṃ uddissa viharissāmi bhagavā me aggaññaṃ paññāpessatīti no h etaṃ bhante iti kira sunakkhatta taṃ vadāmi ehi tvaṃ sunakkhatta mamaṃ uddissa viharāhi ahan te aggaññaṃ paññāpessāmīti na pi kira maṃ tvaṃ vadesi ahaṃ bhante bhagavantaṃ uddissa viharissāmi bhagavā me aggaññaṃ paññāpessatīti evaṃ sante moghapurisa ko santo kaṃ paccācikkhasi taṃ kiṃ maññasi sunakkhatta paññatte vā aggaññe apaññatte vā aggaññe yass atthāya mayā dhammo desito so niyyāti takkarassa sammādukkhakkhayāyāti paññatte vā bhante aggaññe apaññatte vā aggaññe yass atthāya bhagavatā dhammo desito so niyyāti takkarassa sammādukkhakkhayāyāti iti kira sunakkhatta paññatte vā aggaññe apaññatte vā aggaññe yass atthāya mayā dhammo desito so niyyāti takkarassa sammādukkhakkhayāya tatra sunakkhatta kiṃ paññattaṃ aggaññaṃ karissati passa moghapurisa yāvañ ca te idaṃ aparaddhaṃ anekapariyāyena kho te sunakkhatta mama vaṇṇo bhāsito vajjigāme iti pi so bhagavā arahaṃ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṃ buddho bhagavā ti iti kho te sunakkhatta anekapariyāyena mama vaṇṇo bhāsito vajjigāme anekapariyāyena kho te sunakkhatta dhammassa vaṇṇo bhāsito vajjigāme svākkhāto bhagavatā dhammo sandiṭṭhiko akāliko ehipassiko opanayiko paccattaṃ veditabbo viññūhīti iti kho te sunakkhatta anekapariyāyena dhammassa vaṇṇo bhāsito vajjigāme pariyāyena kho te sunakkhatta saṃghassa vaṇṇo bhāsito vajjigāme supaṭipanno bhagavato sāvakasaṃgho ujupaṭipanno bhagavato sāvakasaṃgho ñāyapaṭipanno bhagavato sāvakasaṃgho sāmīcipaṭipanno bhagavato sāvakasaṃgho yadidaṃ cattāri purisayugāni aṭṭhapurisapuggalā esa bhagavato sāvakasaṃgho āhuṇeyyo pāhuṇeyyo dakkhiṇeyyo añjalikaraṇīyo anuttaraṃ puññakkhettaṃ lokassāti iti kho te sunakkhatta anekapariyāyena saṃghassa vaṇṇo bhāsito vajjigāme ārocayāmi kho te sunakkhatta paṭivedayāmi kho te sunakkhatta bhavissanti kho te sunakkhatta vattāro no visahi sunakkhatto licchaviputto samaṇe gotame brahmacariyaṃ carituṃ so avisahanto sikkhaṃ paccakkhāya hīnāy āvatto ti iti kho te sunakkhatta bhavissanti vattāro ti evam pi kho bhaggava sunakkhatto licchaviputto mayā vuccamāno apakkam eva imasmā dhammavinayā yathā taṃ apāyiko nerayiko ekam idāhaṃ bhaggava samayaṃ bumūsu viharāmi uttarakā nāma bumūnaṃ nigamo atha kho haṃ bhaggava pubbaṇhasamayaṃ nivāsetvā pattacīvaram ādāya sunakkhattena licchaviputtena pacchāsamaṇena uttarakaṃ piṇḍāya pāvisiṃ tena kho pana samayena acelo korakkhattiyo kukkuravatiko catukuṇḍiko chamānikkiṇṇaṃ bhakkhasaṃ mukhen eva khādati mukhen eva bhuñjati addasā kho bhaggava sunakkhatto licchaviputto acelaṃ korakkhattiyaṃ kukkuravatikaṃ catukuṇḍikaṃ chamā bhakkhasaṃ mukhen eva khādantaṃ mukhen eva bhuñjantaṃ disvān assa etad ahosi sādhurūpo vata bho arahaṃ samaṇo catukuṇḍiko chamānikkiṇṇaṃ bhakkhasaṃ mukhen eva khādati mukhen eva bhuñjatīti atha kho ahaṃ bhaggava sunakkhattassa licchaviputtassa cetasā cetoparivitakkam aññāya licchaviputtaṃ etad avocaṃ tvaṃ pi nāma moghapurisa sakyaputtiyo paṭijānissasīti kiṃ pana maṃ bhante bhagavā evam āha tvam pi nāma moghapurisa sakyaputtiyo paṭijānissasīti na nu te sunakkhatta imaṃ acelaṃ korakkhattiyaṃ kukkuravatikaṃ catukuṇḍikaṃ chamānikkiṇṇaṃ bhakkhasaṃ mukhen eva khādantaṃ mukhen eva bhuñjantaṃ disvāna etad ahosi sādhurūpo vata bho arahaṃ samaṇo catukuṇḍiko chamānikkiṇṇaṃ bhakkhasaṃ mukhen eva khādati mukhen eva bhuñjati evaṃ bhante kim pana bhante bhagavā arahattassa maccharāyatīti na kho ahaṃ moghapurisa arahattassa maccharāyāmi api ca tuyh ev etaṃ pāpakaṃ diṭṭhigataṃ upapannaṃ taṃ pajaha mā te ahosi dīgharattaṃ ahitāya dukkhāya yaṃ kho pan etaṃ sunakkhatta maññasi acelaṃ korakkhattiyaṃ sādhurūpo arahaṃ samaṇo ti so sattamadivasaṃ alasakena kālaṃ karissati kālakato ca kālakañjā nāma asurā sabbanihīno asurakāyo tatra upapajjissati kālakatañ ca naṃ bīraṇatthambhake susāne chaḍḍessanti ākaṅkhamāno ca tvaṃ sunakkhatta acelaṃ korakkhattiyaṃ upasaṃkamitvā puccheyyāsi jānāsi āvuso korakkhattiya attano gatiṃ ti ṭhānaṃ kho pan etaṃ sunakkhatta yan te acelo korakkhattiyo vyākarissati jānāmi āvuso sunakkhatta attano gatiṃ kālakañjā nāma asurā sabbanihīno asurakāyo tatr amhi upapanno ti atha kho bhaggava sunakkhatto licchaviputto yena acelo korakkhattiyo ten upasaṃkami upasaṃkamitvā acelaṃ korakkhattiyaṃ etad avoca vyākato kho si āvuso korakkhattiya samaṇena gotamena acelo korakkhattiyo sattamadivasaṃ alasakena kālaṃ karissati kālakato ca kālakañjā nāmā asurā sabbanihīno asurakāyo tatra upapajjissati kālakatañ ca naṃ bīraṇatthambhake susāne chaḍḍessantīti yena tvaṃ āvuso korakkhattiya mattaṃ mattaṃ ca bhattaṃ bhuñjeyyāsi mattaṃ mattaṃ ca pānīyaṃ piveyyāsi yathā samaṇassa gotamassa micchā assa vacanan ti atha kho bhaggava sunakkhatto ekadvīhikāya sattarattindivāni gaṇesi yathā taṃ tathāgatassa asaddahamāno atha kho bhaggava acelo korakkhattiyo sattamadivasaṃ alasakena kālam akāsi kālakato kālakañjā nāma asurā sabbanihīno asurakāyo tatra upapajji kālakatañ ca taṃ bīraṇatthambhake susāne chaḍḍesuṃ assosi kho bhaggava sunakkhatto acelo korakkhattiyo alasakena kālakato bīraṇatthambhake susāne chaḍḍito ti atha kho bhaggava sunakkhatto licchaviputto yena bīraṇatthambhakaṃ susānaṃ yena acelo korakkhattiyo ten upasaṃkami upasaṃkamitvā acelaṃ korakkhattiyaṃ tikkhattuṃ pāṇinā ākoṭesi jānāsi āvuso korakkhattiya attano gatin ti atha kho bhaggava acelo korakkhattiyo pāṇinā piṭṭhiṃ paripuñjanto vuṭṭhāsi jānāmi āvuso sunakkhatta attano gatiṃ kālakañjā nāma asurā sabbanihīno asurakāyo tatr amhi upapanno ti vatvā tatth eva uttāno papati atha kho bhaggava sunakkhatto licchaviputto yenāhaṃ ten upasaṃkami upasaṃkamitvā maṃ abhivādetvā ekamantaṃ nisīdi ekamantaṃ nisinnaṃ kho ahaṃ bhaggava sunakkhattaṃ licchaviputtaṃ etad avocaṃ taṃ kiṃ maññasi sunakkhatta yath eva te ahaṃ acelaṃ korakkhattiyaṃ ārabbha vyākāsiṃ tath eva taṃ vipākaṃ aññathā vā ti yath eva me bhante bhagavā acelaṃ korakkhattiyaṃ ārabbha vyākāsi tath eva taṃ vipākaṃ no aññathā ti taṃ kiṃ maññasi sunakkhatta yadi evaṃ sante kataṃ vā hoti uttarimanussadhammā iddhipāṭihāriyaṃ akataṃ vā ti addhā kho bhante evaṃ sante kataṃ hoti uttarimanussadhammā iddhipāṭihāriyaṃ no akatan ti evam pi kho maṃ tvaṃ moghapurisa uttarimanussadhammā iddhipāṭihāriyaṃ karontaṃ evaṃ vadesi na hi pana me bhante bhagavā uttarimanussadhammā iddhipāṭihāriyaṃ karotīti passa moghapurisa yāvañ ca te idaṃ aparaddhan ti evam pi kho bhaggava sunakkhatto licchaviputto mayā vuccamāno apakkam eva imasmā dhammavinayā yathā taṃ āpāyiko nerayiko ekam idāhaṃ bhaggava samayaṃ vesāliyaṃ viharāmi mahāvane kūṭāgārasālāyaṃ tena kho pana samayena acelo kandaramasuko vesāliyaṃ paṭivasati lābhaggappatto c eva yasaggappatto ca vajjigāme tassa satta vattapadāni samattāni samādinnāni honti yāvajīvaṃ acelako assaṃ na vatthaṃ paridaheyyaṃ yāvajīvaṃ brahmacārī assaṃ na methunaṃ dhammaṃ paṭiseveyyaṃ yāvajīvaṃ surāmaṃsen eva yāpeyyaṃ na odanakummāsaṃ bhuñjeyyaṃ puratthimena vesāliyaṃ udenaṃ nāma cetiyaṃ taṃ nātikkameyyaṃ dakkhiṇena vesāliyaṃ gotamakaṃ nāma cetiyaṃ taṃ nātikkameyyaṃ pacchimena vesāliyaṃ sattambaṃ nāma cetiyaṃ taṃ nātikkameyyaṃ uttarena vesāliyaṃ bahuputtaṃ nāma cetiyaṃ taṃ nātikkameyyan ti so imesaṃ sattannaṃ vattapadānaṃ hetu lābhaggappatto c eva yasaggappatto ca vajjigāme atha kho sunakkhatto licchaviputto yena acelo kandaramasuko ten upasaṃkami upasaṃkamitvā acelaṃ kandaramasukaṃ pañhaṃ apucchi tassa acelo kandaramasuko pañhaṃ puṭṭho na sampāyāsi asampāyanto kopañ ca dosañ ca appaccayañ ca pātvākāsi atha kho bhaggava sunakkhattassa licchaviputtassa ahosi sādhurūpaṃ vata bho arahantaṃ samaṇaṃ āsādimhase mā vata no ahosi dīgharattaṃ ahitāya dukkhāyāti atha kho bhaggava sunakkhatto licchaviputto yenāhaṃ ten upasaṃkami upasaṃkamitvā maṃ abhivādetvā ekamantaṃ nisīdi ekamantaṃ nisinnaṃ kho ahaṃ bhaggava sunakkhattaṃ licchaviputtaṃ etad avocaṃ tvam pi nāma moghapurisa sakyaputtiyo paṭijānissasīti kiṃ pana maṃ bhante bhagavā evam āha tvam pi nāma moghapurisa sakyaputtiyo paṭijānissasīti nanu tvaṃ sunakkhatta acelaṃ kandaramasukaṃ upasaṃkamitvā pañhaṃ apucchi tassa te acelo kandaramasuko pañhaṃ puṭṭho na sampāyāsi asampāyanto kopañ ca dosañ ca appaccayañ ca pātvākāsi tassa te etad ahosi sādhurūpaṃ vata bho arahantaṃ samaṇaṃ āsādimhase mā vata no ahosi dīgharattaṃ ahitāya dukkhāyāti evaṃ bhante kim pana bhante bhagavā arahattassa maccharāyatīti na kho p ahaṃ moghapurisa arahattassa maccharāyāmi api ca tuyh ev etaṃ pāpakaṃ diṭṭhigataṃ uppannaṃ taṃ pajaha mā te ahosi dīgharattaṃ ahitāya dukkhāya yaṃ kho pan etaṃ sunakkhatta maññasi acelaṃ kandaramasukaṃ sādhurūpo arahaṃ samaṇo ti so na cirass eva parihito sānucariyo vicaranto odanakummāsaṃ bhuñjamāno sabbān eva vesāliyāni cetiyāni samatikkamitvā yasā nikkiṇṇo kālaṃ karissatīti atha kho bhaggava acelo kandaramasuko na cirass eva parihito sānucariyo vicaranto odanakummāsaṃ bhuñjamāno sabbān eva vesāliyāni cetiyāni samatikkamitvā yasā nikkiṇṇo kālam akāsi assosi kho sunakkhatto licchaviputto acelo kira kandaramasuko parihito sānucariyo vicaranto odanakummāsaṃ bhuñjamāno sabbān eva vesāliyāni cetiyāni samatikkamitvā yasā nikkiṇṇo kālaṃ karoti atha kho bhaggava sunakkhatto yenāhaṃ ten upasaṃkamitvā maṃ abhivādetvā ekamantaṃ nisīdi ekamantaṃ nisinnaṃ kho ahaṃ bhaggava sunakkhattaṃ licchaviputtaṃ etad avocaṃ taṃ kim maññasi sunakkhatta yath eva te ahaṃ acelaṃ kandaramasukaṃ ārabbha vyākāsiṃ tath eva taṃ vipākaṃ aññathā vā ti yath eva me bhante bhagavā acelaṃ kandaramasukaṃ ārabbha vyākāsi tath eva taṃ vipākaṃ no aññathā ti taṃ kim maññasi sunakkhatta yadi evaṃ sante kataṃ vā hoti uttarimanussadhammā iddhipāṭihāriyaṃ akataṃ vā ti addhā kho bhante evaṃ sante kataṃ hoti uttarimanussadhammā iddhipāṭihāriyaṃ no akatan ti evam pi kho maṃ tvaṃ moghapurisa uttarimanussadhammā iddhipāṭihāriyaṃ karontaṃ evaṃ vadesi na hi pana me bhante bhagavā uttarimanussadhammā iddhipāṭihāriyaṃ karotīti passa moghapurisa yāvañ ca te idaṃ aparaddhan ti evam pi kho bhaggava sunakkhatto licchaviputto mayā vuccamāno apakkam eva imasmā dhammavinayā yathā taṃ āpāyiko nerayiko ekam idāhaṃ bhaggava samayaṃ tatth eva vesāliyaṃ viharāmi mahāvane kūṭāgārasālāyaṃ tena kho pana samayena acelo pāṭikaputto vesāliyaṃ paṭivasati lābhaggappatto c eva yasaggappatto ca vajjigāme so vesāliyaṃ parisati evaṃ vācaṃ bhāsati samaṇo pi gotamo ñāṇavādo aham pi ñāṇavādo ñāṇavādo kho pana ñāṇavādena arahati uttarimanussadhammā iddhipāṭihāriyaṃ dassetuṃ samaṇo gotamo upaḍḍhapathaṃ āgaccheyya ahaṃ ca upaḍḍhapathaṃ gaccheyyaṃ te tattha ubho uttarimanussadhammā iddhipāṭihāriyaṃ kareyyāma ekaṃ ce samaṇo gotamo uttarimanussadhammā iddhipāṭihāriyaṃ karissati dvāhaṃ karissāmi dve ce samaṇo gotamo uttarimanussadhammā iddhipāṭihāriyāni karissati cattārāhaṃ karissāmi cattāri ce samaṇo gotamo uttarimanussadhammā iddhipāṭihāriyāni karissati aṭṭhāhaṃ karissāmi iti yāvatakaṃ yāvatakaṃ samaṇo gotamo uttarimanussadhammā iddhipāṭihāriyaṃ karissati taddiguṇaṃ taddiguṇāhaṃ karissāmīti atha kho bhaggava sunakkhatto licchaviputto yenāhaṃ ten upasaṃkami upasaṃkamitvā maṃ abhivādetvā ekamantaṃ nisīdi ekamantaṃ nisinno kho bhaggava sunakkhatto licchaviputto maṃ etad avoca acelo bhante pāṭikaputto vesāliyaṃ paṭivasatilābhaggappatto c eva yasaggappatto ca vajjigāme so vesāliyaṃ parisati evaṃ vācaṃ bhāsati samaṇo pi gotamo ñāṇavādo aham pi ñāṇavādo ñāṇavādo kho pana ñāṇavādena arahati uttarimanussadhammā iddhipāṭihāriyaṃ dassetuṃ samaṇo ca gotamo upaḍḍhapathaṃ āgaccheyya aham pi upaḍḍhapathaṃ gaccheyyaṃ te tattha ubho uttarimanussadhammā iddhipāṭihāriyaṃ kareyyāma ekaṃ ce samaṇo gotamo uttarimanussadhammā iddhipāṭihāriyaṃ karissati pe taddiguṇaṃ taddiguṇāhaṃ karissāmīti evaṃ vutte ahaṃ bhaggava sunakkhattaṃ licchaviputtaṃ etad avocaṃ abhabbo kho sunakkhatta acelo pāṭikaputto taṃ vācaṃ appahāya taṃ cittaṃ appahāya taṃ diṭṭhiṃ appaṭinissajjitvā mama sammukhībhāvaṃ āgantuṃ sace pi ssa evam assa ahaṃ taṃ vācaṃ appahāya taṃ cittaṃ appahāya taṃ diṭṭhim appaṭinissajjitvā samaṇassa gotamassa sammukhībhāvaṃ gaccheyyan ti muddhā pi tassa vipateyyāti rakkhat etaṃ bhante bhagavā vācaṃ rakkhat etaṃ sugato vācan ti kiṃ pana maṃ tvaṃ sunakkhatta evaṃ vadesi rakkhat etaṃ bhante bhagavā vācaṃ rakkhat etaṃ sugato vācan ti bhagavatā c assa bhante esā vācā ekaṃsena ovāditā abhabbo acelo pāṭikaputto taṃ vācaṃ appahāya taṃ cittaṃ appahāya taṃ diṭṭhiṃ appaṭinissajjitvā mama sammukhībhāvaṃ āgantuṃ sace pi ssa evam assa ahaṃ taṃ vācaṃ appahāya taṃ cittaṃ appahāya taṃ diṭṭhiṃ appaṭinissajjitvā samaṇassa gotamassa sammukhībhāvam gaccheyyan ti muddhā pi tassa vipateyyāti acelo ca bhante pāṭikaputto virūparūpena bhagavato sammukhībhāvaṃ āgaccheyya tad assa bhagavato musā ti api nu sunakkhatta tathāgato taṃ vācaṃ bhāseyya yā sā vācā dvayagāminī ti kiṃ pana bhante bhagavatā acelo pāṭikaputto cetasā ceto paricca vidito abhabbo acelo pāṭikaputto taṃ vācaṃ appahāya taṃ cittaṃ appahāya taṃ diṭṭhiṃ appaṭinissajjitvā mama sammukhībhāvaṃ āgantuṃ sace pi ssa evam assa ahaṃ taṃ vācaṃ appahāya taṃ cittaṃ appahāya taṃ diṭṭhiṃ appaṭinissajjitvā samaṇassa gotamassa sammukhībhāvam gaccheyyan ti muddhā pi tassa vipateyyāti udāhu devatā etam atthaṃ ārocesuṃ abhabbo bhante acelo pāṭikaputto taṃ vācaṃ appahāya pe muddhā pi tassa vipateyyāti cetasā ceto paricca vidito c eva sunakkhatta acelo pāṭikaputto abhabbo acelo pāṭikaputto taṃ vācaṃ appahāya taṃ cittaṃ appahāya pe muddhā pi tassa vipateyyāti devatā pi mama etam atthaṃ ārocesuṃ abhabbo bhante acelo pāṭikaputto taṃ vācaṃ appahāya pe muddhā pi tassa vipateyyāti ajito pi nāma licchavīnaṃ senāpati adhunā kālakato tāvatiṃsakāyaṃ upapanno so pi maṃ upasaṃkamitvā evam ārocesi alajjī bhante acelo pāṭikaputto musāvādī bhante acelo pāṭikaputto mam pi bhante acelo pāṭikaputto vyākāsi vajjigāme ajito licchavīnaṃ senāpati mahānirayaṃ upapanno ti na kho panāhaṃ bhante mahānirayaṃ upapanno tāvatiṃsamhi kāyam upapanno alajjī bhante acelo pāṭikaputto musāvādī bhante acelo pāṭikaputto abhabbo bhante acelo pāṭikaputto taṃ vācaṃ appahāya pe muddhā pi tassa vipateyyāti iti kho sunakkhatta cetasā ceto paricca vidito c eva me acelo pāṭikaputto abhabbo acelo pāṭikaputto taṃ vācaṃ appahāya taṃ cittaṃ appahāya taṃ diṭṭhim appaṭinissajjitvā mama sammukhībhāvaṃ āgantuṃ sace pi ssa evam assa ahaṃ taṃ vācaṃ appahāya taṃ cittaṃ appahāya taṃ diṭṭhiṃ appaṭinissajjitvā samaṇassa gotamassa sammukhībhāvaṃ gaccheyyan ti muddhā pi tassa vipateyyāti devatā pi me etam atthaṃ ārocesuṃ abhabbo bhante acelo pāṭikaputto taṃ vācaṃ appahāya taṃ cittaṃ appahāya taṃ diṭṭhiṃ appaṭinissajjitvā bhagavato sammukhībhāvaṃ āgantuṃ sace pi ssa evam assa ahaṃ taṃ vācaṃ appahāya taṃ cittaṃ appahāya taṃ diṭṭhiṃ appaṭinissajjitvā samaṇassa gotamassa sammukhībhāvaṃ gaccheyyan ti muddhā pi tassa vipateyyāti so kho panāhaṃ sunakkhatta vesāliyaṃ piṇḍāya caritvā pacchābhattaṃ piṇḍapātapaṭikkanto yena acelassa pāṭikaputtassa ārāmo ten upasaṃkamissāmi divāvihārāya yassa dāni tvaṃ sunakkhatta icchasi tassa ārocehīti atha kho haṃ bhaggava pubbaṇhasamayaṃ nivāsetvā pattacīvaraṃ ādāya vesāliyaṃ piṇḍāya pāvisiṃ vesāliyaṃ piṇḍāya caritvā pacchābhattaṃ piṇḍapātapaṭikkanto yena acelassa pāṭikaputtassa ārāmo ten upasaṃkamiṃ divāvihārāya atha kho bhaggava sunakkhatto licchaviputto taramānarūpo vesāliṃ pavisitvā yena abhiññātā abhiññātā licchavī ten upasaṃkami abhiññāte abhiññāte licchavī etad avoca es āvuso bhagavā vesāliyaṃ piṇḍāya caritvā pacchābhattaṃ piṇḍapātapaṭikkanto yena acelassa pāṭikaputtassa ārāmo ten upasaṃkami divāvihārāya abhikkamath āyasmanto abhikkamath āyasmanto sādhurūpānaṃ uttarimanussadhammā iddhipāṭihāriyaṃ bhavissatīti atha kho bhaggava abhiññātānaṃ abhiññātānaṃ licchavīnaṃ etad ahosi sādhurūpānaṃ kira bho samaṇānaṃ uttarimanussadhammā iddhipāṭihāriyaṃ bhavissati handa vata bho gacchāmāti yena ca abhiññātā abhiññātā brāhmaṇamahāsālā gahapatinecayikā nānātitthiyā samaṇabrāhmaṇā ten upasaṃkamitvā abhiññāte abhiññāte nānātitthiye samaṇabrāhmaṇe etad avoca es āvuso bhagavā vesāliyaṃ piṇḍāya caritvā pacchābhattaṃ piṇḍapātapaṭikkanto yena acelassa pāṭikaputtassa ārāmo ten upasaṃkami divāvihārāya abhikkamath āyasmanto abhikkamath āyasmanto sādhurūpānaṃ samaṇānaṃ uttarimanussadhammā iddhipāṭihāriyaṃ bhavissatīti atha kho bhaggava abhiññātānaṃ abhiññātānaṃ nānātitthiyānaṃ samaṇabrāhmaṇānaṃ etad ahosi sādhurūpānaṃ kira bho samaṇānaṃ uttarimanussadhammā iddhipāṭihāriyaṃ bhavissati handa vata bho gacchāmāti atha kho bhaggava abhiññātā abhiññātā licchavī abhiññātā abhiññātā ca brāhmaṇamahāsālā gahapatinecayikā nānātitthiyā samaṇabrāhmaṇā yena acelassa pāṭikaputtassa ārāmo ten upasaṃkamiṃsu sā esā bhaggava parisā hoti anekasatā anekasahassā assosi kho bhaggava acelo pāṭikaputto abhikkantā kira abhiññātā abhiññātā licchavī abhikkantā abhiññātā ca brāhmaṇamahāsālā gahapatinecayikā nānātitthiyā samaṇabrāhmaṇā samaṇo pi gotamo mayhaṃ ārāme divāvihāraṃ nisinno ti sutvān assa bhayaṃ chambhitattaṃ lomahaṃso udapādi atha kho bhaggava acelo pāṭikaputto bhīto saṃviggo lomahaṭṭhajāto yena tindukkhānuparibbājakārāmo ten upasaṃkami assosi kho bhaggava sā parisā acelo kira pāṭikaputto bhīto saṃviggo lomahaṭṭhajāto yena tindukkhānuparibbājakārāmo ten upasaṃkamanto ti atha kho bhaggava sā parisā aññataraṃ purisaṃ āmantesi ehi tvaṃ bho purisa yena tindukkhānuparibbājakārāmo yena acelo pāṭikaputto ten upasaṃkama upasaṃkamitvā acelaṃ pāṭikaputtaṃ evaṃ vadehi abhikkam āvuso pāṭikaputta abhikkantā abhiññātā abhiññātā licchavī abhikkantā abhiññātā abhiññātā ca brāhmaṇamahāsālā gahapatinecayikā nānātitthiyā samaṇabrāhmaṇā samaṇo pi gotamo āyasmato ārāme divāvihāraṃ nisinno bhāsitā kho pana te es āvuso pāṭikaputta vesāliyaṃ parisati vācā samaṇo pi gotamo ñāṇavādo aham pi ñāṇavādo ñāṇavādo kho pana ñāṇavādena arahati uttarimanussadhammā iddhipāṭihāriyaṃ dassetuṃ samaṇo gotamo upaḍḍhapathaṃ āgaccheyya ahaṃ upaḍḍhapathaṃ gaccheyyaṃ te tattha ubho uttarimanussadhammā iddhipāṭihāriyaṃ kareyyāma ekañ ce samaṇo gotamo uttarimanussadhammā iddhipāṭihāriyaṃ karissati dvāhaṃ karissāmi dve ce samaṇo gotamo uttarimanussadhammā iddhipāṭihāriyāni karissati cattārāhaṃ karissāmi cattāri ce samaṇo gotamo uttarimanussadhammā iddhi karissati aṭṭhāhaṃ karissāmi iti yāvatakaṃ yāvatakaṃ samaṇo gotamo uttarimanussadhammā iddhipāṭihāriyaṃ karissati taddiguṇaṃ tad karissāmīti abhikkama yeva kho āvuso pāṭikaputta pathaṃ sabbapaṭhamaṃ yeva āgantvā samaṇo gotamo āyasmato ārāme divāvihāraṃ nisinno ti evaṃ bho ti kho bhaggava so puriso tassā parisāya paṭissutvā yena tindukkhānuparibbājakārāmo yena acelo pāṭikaputto ten upasaṃkami upasaṃkamitvā acelaṃ pāṭikaputtaṃ etad avoca abhikkam āvuso pāṭikaputta abhikkantā abhiññātā abhiññātā licchavī pe samaṇo gotamo āyasmato ārāme divāvihāraṃ nisinno bhāsitā kho pana te es āvuso pāṭikaputta vesāliyaṃ parisati vācā samaṇo pi gotamo ñāṇavādo aham pi ñāṇavādo pe taddiguṇaṃ taddiguṇāhaṃ karissāmīti abhikkama yeva kho āvuso pāṭikaputto upaḍḍha sabbapaṭhamaṃ yeva āgantvā samaṇo gotamo āyasmato ārāme divāvihāraṃ nisinno ti evaṃ vutte bhaggava acelo pāṭikaputto āyāmi āvuso āyāmi āvuso ti vatvā tatth eva saṃsappati na sakkoti āsanā pi vuṭṭhātuṃ atha kho so bhaggava puriso acelaṃ pāṭikaputtaṃ etad avoca kiṃ su nāma te āvuso pāṭikaputta pāvaḷā su nāma te pīṭhakasmiṃ allīnā pīṭhakaṃ su nāma te pāvaḷāsu allīnaṃ āyāmi āvuso āyāmi āvuso ti vatvā tatth eva saṃsappasi na sakkosi āsanā pi vuṭṭhātun ti evam pi kho bhaggava vuccamāno acelo pāṭikaputto āyāmi āvuso āyāmi āvuso ti vatvā tatth eva saṃsappati na sakkoti āsanā pi vuṭṭhātuṃ yadā kho so bhaggava puriso aññāsi parābhūtarūpo ayaṃ acelo pāṭikaputto āyāmi āvuso āyāmi āvuso ti vatvā tatth eva saṃsappati na sakkoti āsanā pi vuṭṭhātun ti atha taṃ parisaṃ āgantvā evam ārocesi parābhūtarūpo acelo pāṭikaputto āyāmi āvuso āyāmi āvuso ti vatvā tatth eva saṃsappati na sakkoti āsanā pi vuṭṭhātun ti evaṃ vutte ahaṃ bhaggava taṃ parisaṃ etad avocaṃ abhabbo kho āvuso acelo pāṭikaputto taṃ vācaṃ appahāya taṃ cittaṃ appahāya taṃ diṭṭhiṃ appaṭinissajjitvā mama sammukhībhāvaṃ āgantuṃ sace pi ssa evam assa ahaṃ taṃ vācaṃ appahāya taṃ cittaṃ appahāya taṃ diṭṭhim appaṭinissajjitvā samaṇassa gotamassa sammukhībhāvaṃ gaccheyyan ti muddhā pi tassa vipateyyāti paṭhamakabhāṇavāraṃ atha kho bhaggava aññataro licchavimahāmatto uṭṭhāy āsanā taṃ parisaṃ etad avoca tena hi bho muhuttaṃ tāva āgametha yāvāhaṃ gacchāmi app eva nāma aham pi sakkuṇeyyaṃ acelaṃ pāṭikaputtaṃ imaṃ parisaṃ ānetun ti atha kho so bhaggava licchavimahāmatto yena tindukkhānuparibbājakārāmo yena acelo pāṭikaputto ten upasaṃkami upasaṃkamitvā acelaṃ pāṭikaputtaṃ etad avoca abhikkam āvuso pāṭikaputta abhikkantaṃ te seyyo abhikkantā abhiññātā abhiññātā licchavī abhikkantā abhiññātā abhiññātā ca brāhmaṇamahāsālā gahapatinecayikā nānātitthiyā samaṇabrāhmaṇā samaṇo pi gotamo āyasmato ārāme divāvihāraṃ nisinno bhāsitā kho pana te es āvuso pāṭikaputta vesāliyaṃ parisati vācā samaṇo pi gotamo ñāṇavādo aham pi ñāṇavādo pe taddiguṇaṃ taddiguṇāhaṃ karissāmīti abhikkama yeva kho āvuso pāṭikaputta upaḍḍhapathaṃ sabbapaṭhamaṃ yeva āgantvā samaṇo gotamo āyasmato ārāme divāvihāraṃ nisinno bhāsitā kho pana te esā āvuso pāṭikaputta samaṇena gotamena parisati vācā abhabbo acelo pāṭikaputto taṃ vācaṃ appahāya pe sace pi ssa evam assa ahan taṃ vācaṃ appahāya pe samaṇassa gotamassa sammukhībhāvaṃ gaccheyyan ti muddhā pi tassa vipateyyāti abhikkam āvuso pāṭikaputta abhikkamanen eva te jayaṃ karissāma samaṇassa gotamassa parājayan ti evaṃ vutte bhaggava acelo pāṭikaputto āyāmi āvuso āvuso ti vatvā tatth eva saṃsappati na sakkoti āsanā pi vuṭṭhātuṃ atha kho so bhaggava licchavimahāmatto acelaṃ pāṭikaputtaṃ etad avoca kiṃ su nāma te āvuso pāṭikaputta pāvaḷā su nāma te pīṭhakasmiṃ allīnā pīṭhakaṃ su nāma te pāvaḷāsu allīnaṃ āyāmi āvuso āyāmi āvuso ti vatvā tatth eva saṃsappasi na sakkosi āsanā pi vuṭṭhātun ti evam pi kho bhaggava vuccamāno acelo pāṭikaputto āyāmi āvuso āyāmi āvuso ti vatvā tatth eva saṃsappati na sakkoti āsanā pi vuṭṭhātuṃ yadā kho so bhaggava licchavimahāmatto aññāsi parābhūtarūpo ayaṃ acelo pāṭikaputto āyāmi āvuso āyāmi āvuso ti vatvā tatth eva saṃsappati na sakkoti āsanā pi vuṭṭhātun ti atha taṃ parisaṃ āgantvā evam ārocesi parābhūtarūpo so acelo pāṭikaputto āyāmi āvuso āyāmi āvuso ti vatvā tatth eva saṃsappati na sakkoti āsanā pi vuṭṭhātun ti evaṃ vutte ahaṃ bhaggava taṃ parisaṃ etad avocaṃ abhabbo kho āvuso acelo pāṭikaputto taṃ vācaṃ appahāya pe muddhā pi tassa vipateyya sace pi āyasmantānaṃ licchavīnaṃ evam assa mayaṃ acelaṃ pāṭikaputtaṃ varattāhi bandhitvā goyugehi āvijjheyyāmāti tā varattā chijjeraṃ pāṭikaputto vā abhabbo pana acelo pāṭikaputto taṃ vācaṃ appahāya pe sace evam assa ahaṃ taṃ vācaṃ appahāya pe muddhā pi tassa vipateyyāti atha kho bhaggava jāliyo dārupattikantevāsī uṭṭhāy āsanā taṃ parisaṃ etad avoca tena hi bho muhuttaṃ tāva āgametha yāvāhaṃ gacchāmi app eva nāma aham pi sakkuṇeyyaṃ acelaṃ pāṭikaputtaṃ imaṃ parisaṃ ānetun ti atha kho bhaggava jāliyo dārupattikantevāsī yena tindukkhānuparibbājakārāmo yena acelo pāṭikaputto ten upasaṃkami upasaṃkamitvā acelaṃ pāṭikaputtaṃ etad avoca abhikkam āvuso pāṭikaputta abhikkantaṃ te seyyo abhikkantā abhiññātā ca licchavī pe samaṇo pi gotamo āyasmato ārāme divāvihāraṃ nisinno bhāsitā kho pana te esā āvuso pāṭikaputta vesāliyaṃ parisati vācā samaṇo pi gotamo ñāṇavādo pe taddiguṇaṃ taddiguṇāhaṃ karissāmīti abhikkama yeva āvuso pāṭikaputta upaḍḍha sabbapaṭhamaṃ yeva āgantvā samaṇo gotamo āyasmato ārāme divāvihāraṃ nisinno bhāsitā kho pana te es āvuso pāṭikaputta samaṇena gotamena parisati vācā abhabbo acelo pāṭikaputto taṃ vācaṃ appahāya pe sace pi ssa evam assa ahaṃ taṃ vācaṃ appahāya pe samaṇassa gotamassa sammukhībhāvaṃ gaccheyyan ti muddhā pi tassa vipateyya sace āyasmantānaṃ licchavīnaṃ evam assa mayaṃ acelaṃ pāṭikaputtaṃ varattāhi bandhitvā goyugehi āvijjheyyāmāti tā varattā chijjeraṃ pāṭikaputto vā abhabbo pana acelo pāṭikaputto taṃ vācaṃ appahāya pe sace pi ssa evam assa ahaṃ taṃ vācaṃ appahāya pe muddhā pi tassa vipateyyāti abhikkam āvuso pāṭikaputta abhikkamanen eva te jayaṃ karissāma samaṇassa gotamassa parājayan ti evaṃ vutte bhaggava acelo pāṭikaputto āyāmi āvuso āyāmi āvuso ti vatvā tatth eva saṃsappati na sakkoti āsanā pi vuṭṭhātuṃ atha kho bhaggava jāliyo dārupattikantevāsī acelaṃ pāṭikaputtaṃ etad avoca kiṃ su nāma te āvuso pāṭikaputto pāvaḷā su nāma te pīṭhakasmiṃ allīnā pīṭhakaṃ su nāma te pāvaḷāsu allīnaṃ āyāmi āvuso āyāmi āvuso ti vatvā tatth eva saṃsappasi na sakkosi āsanā pi vuṭṭhātun ti evam pi kho bhaggava vuccamāno acelo pāṭikaputto āyāmi āvuso āyāmi āvuso ti vatvā tatth eva saṃsappati na sakkoti āsanā pi vuṭṭhātuṃ yadā kho bhaggava jāliyo dārupattikantevāsī aññāsi parābhūtarūpo ayaṃ acelo pāṭikaputto āyāmi āvuso āyāmi āvuso ti vatvā tatth eva saṃsappati na sakkoti āsanā pi vuṭṭhātun ti atha naṃ etad avoca bhūtapubbaṃ āvuso pāṭikaputta sīhassa migarañño etad ahosi yan nūnāhaṃ aññataraṃ vanasaṇḍaṃ nissāya āsayaṃ kappeyyaṃ tatr āsayaṃ kappetvā sāyaṇhasamayaṃ āsayā nikkhameyyaṃ āsayā nikkhamitvā vijambheyyaṃ vijambhitvā samantā catuddisā anuvilokeyyaṃ samantā catuddisā anuviloketvā tikkhattuṃ sīhanādaṃ nadeyyaṃ tikkhattuṃ sīhanādaṃ naditvā gocarāya pakkameyyaṃ so varaṃ varaṃ migasaṃghe vadhitvā mudumaṃsāni mudumaṃsāni bhakkhayitvā tam eva āsayaṃ ajjhupeyyan ti atha kho so āvuso sīho migarājā aññataraṃ vanasaṇḍaṃ nissāya āsayaṃ kappesi tatr āsayaṃ kappetvā sāyaṇhasamayaṃ āsayā nikkhami āsayā nikkhamitvā vijambhi vijambhitvā samantā catuddisā anuvilokesi samantā catuddisā anuviloketvā tikkhattuṃ sīhanādaṃ nadi tikkhattuṃ sīhanādaṃ naditvā gocarāya pakkami so varaṃ varaṃ migasaṃghe vadhitvā mudumaṃsāni mudumaṃsāni bhakkhayitvā tam eva āsayaṃ ajjhupesi tass eva kho āvuso pāṭikaputta sīhassa migarañño vighāse saṃvaddho jarasigālo ditto c eva balavā ca atha kho āvuso tassa jarasigālassa etad ahosi ko ko sīho migarājā yan nūnāham pi aññataraṃ vanasaṇḍaṃ nissāya āsayaṃ kappeyyaṃ tatr āsayaṃ kappetvā sāyaṇhasamayaṃ āsayā nikkhameyyaṃ āsayā nikkhamitvā vijambheyyaṃ vijambhitvā samantā catuddisā anuvilokeyyaṃ samantā catuddisā anuviloketvā tikkhattuṃ sīhanādaṃ nadeyyaṃ tikkhattuṃ sīhanādaṃ naditvā gocarāya pakkameyyaṃ so varaṃ varaṃ migasaṃghe vadhitvā mudumaṃsāni mudumaṃsāni bhakkhayitvā tam eva āsayaṃ ajjhupeyyan ti atha kho so āvuso jarasigālo aññataraṃ vanasaṇḍaṃ nissāya āsayaṃ kappesi tatr āsayaṃ kappetvā sāyaṇhasamayaṃ āsayā nikkhami āsayā nikkhamitvā vijambhi vijambhitvā samantā catuddisā anuviloketi samantā catuddisā anuviloketvā tikkhattuṃ sīhanādaṃ nadissāmīti sigālakaṃ yeva anadi bheraṇḍakaṃ yeva anadi ke ca chave sigāle ke pana sīhanāde ti evam eva kho tvaṃ āvuso pāṭikaputta sugatāpadānesu jīvamāno sugatātirittāni bhuñjamāno tathāgate arahante sammāsambuddhe āsādetabbaṃ maññasi ke ca chave pāṭikaputte kā ca tathāgatānaṃ arahantānaṃ sammāsambuddhānaṃ āsādanā ti yato kho bhaggava jāliyo dārupattikantevāsī iminā opammena n eva asakkhi acelaṃ pāṭikaputtaṃ tamhā āsanā cāvetuṃ atha naṃ etad sīho ti attānaṃ samekkhiyānaṃ maññi kotthu migarājā ham asmi tath eva so sigālakaṃ anadi ke ca chave sigāle ke pana sīhanāde ti evam eva kho tvaṃ āvuso pāṭikaputta sugatāpadānesu jīvamāno sugatātirittāni bhuñjamāno tathāgate arahante sammāsambuddhe āsādetabbaṃ maññasi ke ca chave pāṭikaputte kā ca tathāgatānaṃ arahantānaṃ sammāsambuddhānaṃ āsādanā ti yato kho bhaggava jāliyo dārupattikantevāsī iminā pi opammena n eva asakkhi acelaṃ pāṭikaputtaṃ tamhā āsanā cāvetuṃ atha naṃ etad avoca aññaṃ anucaṅkamanaṃ attānaṃ vighāse samekkhiya yāv attānaṃ na passati kotthu tāva vyaggho ti maññati tath eva so sigālakaṃ anadi ke ca chave sigāle ke pana sīhanāde ti evam eva kho tvaṃ āvuso pāṭikaputta sugatāpadānesu jīvamāno sugatātirittāni bhuñjamāno tathāgate arahante sammāsambuddhe āsādetabbaṃ maññasi ke ca chave pāṭikaputte kā ca tathāgatānam arahantānaṃ sammāsambuddhānaṃ āsādanā ti yato kho bhaggava jāliyo dārupattikantevāsī iminā pi opammena n eva asakkhi acelaṃ pāṭikaputtaṃ tamhā āsanā cāvetuṃ atha naṃ etad avoca bhutvāna bheke khalamūsikāyo khittāni ca koṇapāni mahāvane suññavane vivaḍḍho amaññi kotthu migarājā ham asmi tath eva so sigālakaṃ anadi ke ca chave sigāle ke pana sīhanāde ti evam eva kho tvaṃ āvuso pāṭikaputta sugatāpadānesu jīvamāno sugatātirittāni bhuñjamāno tathāgate arahante sammāsambuddhe āsādetabbaṃ maññasi ke ca chave pāṭikaputte kā ca tathāgatānaṃ arahantānaṃ sammāsambuddhānaṃ āsādanā ti yato kho bhaggava jāliyo dārupattikantevāsī iminā pi opammena n eva asakkhi acelaṃ pāṭikaputtaṃ tamhā āsanā cāvetuṃ atha taṃ parisaṃ āgantvā evam ārocesi parābhūtarūpo bho acelo pāṭikaputto āyāmi āvuso āyāmi āvuso ti vatvā tatth eva saṃsappati na sakkoti āsanā pi vuṭṭhātun ti evaṃ vutte ahaṃ bhaggava taṃ parisaṃ etad avocaṃ abhabbo kho āvuso acelo pāṭikaputto taṃ vācaṃ appahāya taṃ cittaṃ appahāya taṃ diṭṭhiṃ appaṭinissajjitvā mama sammukhībhāvaṃ āgantuṃ sace pi ssa evam assa ahaṃ taṃ vācaṃ appahāya taṃ cittaṃ appahāya taṃ diṭṭhiṃ appaṭinissajjitvā samaṇassa gotamassa sammukhībhāvaṃ gaccheyyan ti muddhā pi tassa vipateyya sace p āyasmantānaṃ licchavīnaṃ evam assa mayaṃ acelaṃ pāṭikaputtaṃ varattāhi bandhitvā goyugehi āvijjheyyāmāti tā varattā chijjeraṃ pāṭikaputto vā abhabbo pana acelo pāṭikaputto taṃ vācaṃ appahāya pe mama sammukhībhāvaṃ āgantuṃ sace pi ssa evam assa ahaṃ taṃ vācaṃ appahāya pe samaṇassa gotamassa sammukhībhāvaṃ gaccheyyan ti muddhā pi tassa vipateyyāti atha kho haṃ bhaggava taṃ parisaṃ dhammiyā kathāya sandassesiṃ samādapesiṃ samuttejesiṃ sampahaṃsesiṃ taṃ parisaṃ dhammiyā kathāya sandassetvā samādapetvā samuttejetvā sampahaṃsetvā mahābandhanā mokkhaṃ karitvā caturāsītipāṇasahassāni mahāviduggā uddharitvā tejodhātuṃ samāpajjitvā sattatālaṃ vehāsaṃ abbhuggantvā aññaṃ sattatālaṃ pi acciṃ abhinimminitvā jāletvā dhūpāyitvā mahāvane kūṭāgārasālāyaṃ paccuṭṭhāsiṃ atha kho bhaggava sunakkhatto licchaviputto yenāhaṃ ten upasaṃkami upasaṃkamitvā maṃ abhivādetvā ekamantaṃ nisīdi ekamantam nisinnaṃ kho ahaṃ bhaggava sunakkhattaṃ licchaviputtaṃ etad avocaṃ taṃ kiṃ maññasi sunakkhatta yath evāhaṃ te acelaṃ pāṭikaputtaṃ ārabbha vyākāsiṃ tath eva taṃ vipākaṃ no aññathā ti yath eva me bhante bhagavā acelaṃ pāṭikaputtaṃ ārabbha vyākāsi tath eva taṃ vipākaṃ no aññathā ti taṃ kiṃ maññasi sunakkhatta yadi evaṃ sante kataṃ vā hoti uttarimanussadhammā iddhipāṭihāriyaṃ akataṃ vā ti addhā kho bhante evaṃ sante kataṃ hoti uttarimanussadhammā iddhipāṭihāriyaṃ no akatan ti evam pi kho maṃ tvaṃ moghapurisa uttarimanussadhammā iddhipāṭihāriyaṃ karontam evaṃ vadesi na hi pana me bhante bhagavā uttarimanussadhammā iddhipāṭihāriyaṃ karotīti passa moghapurisa yāvañ ca te idaṃ aparaddhan ti evam pi kho bhaggava sunakkhatto licchaviputto mayā vuccamāno apakkam eva imasmā dhammavinayā yathā taṃ āpāyiko nerayiko aggaññañ cāhaṃ bhaggava pajānāmi tañ ca pajānāmi tato ca uttaritaraṃ pajānāmi tañ ca pajānanaṃ na parāmasāmi aparāmasato me paccattaṃ yeva nibbuti viditā yad abhijānaṃ tathāgato no anayaṃ āpajjati santi bhaggava eke samaṇabrāhmaṇā issarakuttaṃ brahmakuttaṃ ācariyakaṃ aggaññaṃ paññāpenti te haṃ upasaṃkamitvā evaṃ vadāmi saccaṃ kira tumhe āyasmanto issarakuttaṃ brahmakuttaṃ ācariyakaṃ aggaññaṃ paññāpethāti te ca me evaṃ puṭṭhā āmo ti paṭijānanti te haṃ evaṃ vadāmi kathaṃ vihitakaṃ pana tumhe āyasmanto issarakuttaṃ brahmakuttaṃ ācariyakaṃ aggaññaṃ paññāpethāti te mayā puṭṭhā na sampāyanti asampāyantā mam aññe va paṭipucchanti tesāhaṃ puṭṭho vyākaromi hoti kho so āvuso samayo yaṃ kadāci karahaci dīghassa addhuno accayena ayaṃ loko saṃvaṭṭati saṃvaṭṭamāne loke yebhuyyena sattā ābhassarasaṃvaṭṭanikā honti te tattha honti manomayā pītibhakkhā sayampabhā antalikkhacarā subhaṭṭhāyino ciraṃ dīgham addhānaṃ tiṭṭhanti hoti kho so āvuso samayo yaṃ kadāci karahaci dīghassa addhuno accayena ayaṃ loko vivaṭṭati vivaṭṭamāne loke suññaṃ brahmavimānaṃ atha aññataro satto āyukkhayā vā puññakkhayā vā ābhassarakāyā cavitvā suññaṃ brahmavimānaṃ upapajjati so tattha hoti manomayo pīti bhakkho sayampabho antalikkhacaro subhaṭṭhāyī ciraṃ dīgham addhānaṃ tiṭṭhati tassa tattha ekakassa dīgharattaṃ nibbusitattā anabhirati paritassanā uppajjati aho vata aññe pi sattā itthattaṃ āgaccheyyun ti atha aññe pi sattā āyukkhayā vā puññakkhayā vā ābhassarakāyā cavitvā suññaṃ brahmavimānaṃ upapajjanti tassa sattassa sahavyataṃ te pi tattha honti manomayā pītibhakkhā sayampabhā antalikkhacarā subhaṭṭhāyino ciraṃ dīgham addhānaṃ tiṭṭhanti tatr āvuso yo so satto paṭhamaṃ upapanno tassa evaṃ hoti aham asmi brahmā mahābrahmā abhibhū anabhibhūto daso vasavatti issaro kattā nimmātā seṭṭho sañjitā vasī pitā bhūtabhavyānaṃ mayā ime sattā nimmitā taṃ kissa hetu mamaṃ hi pubbe etad ahosi aho vata aññe pi sattā itthattaṃ āgaccheyyun ti iti mamañ ca manopaṇidhi ime ca sattā itthattaṃ āgatā ti ye pi te sattā pacchā upapannā tesaṃ pi evaṃ hoti ayaṃ kho bhavaṃ brahmā mahābrahmā abhibhū anabhibhūto daso vasavatti issaro kattā nimmātā seṭṭho sañjitā vasī pitā bhūtabhavyānaṃ iminā mayaṃ bhotā nimmitā taṃ kissa hetu imaṃ hi mayaṃ addasāma idha paṭhamaṃ upapannaṃ mayaṃ pan amhā pacchā upapannā ti tatr āvuso yo so satto paṭhamaṃ upapanno so dīghāyukataro ca hoti vaṇṇavantataro ca mahesakkhataro ca ye pana te sattā pacchā upapannā te appāyukatarā ca honti dubbaṇṇatarā ca appesakkhatarā ca ṭhānaṃ kho pan etaṃ āvuso vijjati yaṃ aññataro satto tamhā kāyā cavitvā itthattaṃ āgacchati itthattaṃ āgato samāno agārasmā anagāriyaṃ pabbajati agārasmā anagāriyaṃ pabbajito samāno ātappam anvāya padhānam anvāya anuyogam anvāya appamādam anvāya sammāmanasikāram anvāya cetosamādhiṃ phusati yathā samāhite citte taṃ pubbe nivāsaṃ anussarati tato paraṃ nānussarati so evam āha yo kho so bhavaṃ brahmā mahābrahmā abhibhū anabhibhūto aññadatthudaso vasavatti issaro kattā nimmātā seṭṭho sañjitā vasī pitā bhūtabhavyānaṃ yena mayaṃ bhotā nimmitā so nicco dhuvo sassato avipariṇāmadhammo sassatisamaṃ tath eva ṭhassati ye pana mayaṃ ahumha tena bhotā nimmitā te mayaṃ aniccā addhuvā appāyukā cavanadhammā itthattaṃ āgatā ti evaṃ vihitakaṃ bho tumhe āyasmanto issarakuttaṃ brahmakuttaṃ ācariyakaṃ aggaññaṃ paññapethāti te evam āhaṃsu evaṃ kho no āvuso gotama sutaṃ yath ev āyasmā gotamo āhāti aggaññañ cāhaṃ bhaggava pajānāmi pe yad abhijānaṃ tathāgato no anayaṃ āpajjati santi bhaggava eke samaṇabrāhmaṇā khiddāpadūsikaṃ ācariyakaṃ aggaññaṃ paññapenti te haṃ upasaṃkamitvā evaṃ vadāmi saccaṃ kira tumhe āyasmanto khiḍḍāpadūsikaṃ ācariyakaṃ aggaññaṃ paññapethāti te ca me evaṃ puṭṭhā āmo ti paṭijānanti te haṃ evaṃ vadāmi kathaṃ vihitakam pana tumhe āyasmanto khiḍḍāpadūsikaṃ ācariyakaṃ aggaññaṃ paññapethāti te mayā puṭṭhā na sampāyanti asampāyantā mam aññe va paṭipucchanti puṭṭho vyākaromi sant āvuso khiḍḍāpadūsikā nāma devā te ativelaṃ hassakhiḍḍāratidhammasamāpannā viharanti tesaṃ ativelaṃ hassakhiḍḍāratidhammasamāpannānaṃ viharataṃ sati sammussati satiyā sammosā te devā tamhā kāyā cavanti ṭhānam kho pan etaṃ āvuso vijjati yaṃ aññataro satto tamhā kāyā cavitvā itthattaṃ āgacchati itthattaṃ āgato samāno agārasmā anagāriyaṃ pabbajati agārasmā anagāriyaṃ samāno pabbajito samāno ātappam anvāya pe tathārūpaṃ cetosamādhiṃ phusati yathā samāhite citte taṃ pubbenivāsaṃ anussarati tato paraṃ nānussarati so evam āha ye kho te bhonto devā na khiḍḍāpadūsikā te na ativelaṃ hassakhiḍḍāratidhammasamāpannā viharanti tesaṃ nātivelaṃ hassakhiḍḍāratidhammasamāpannānaṃ viharataṃ sati na sammussati satiyā asammosā te devā tamhā kāyā na cavanti niccā dhuvā sassatā avipariṇāmadhammā sassatisamaṃ tath eva ṭhassanti ye pana mayaṃ ahumha khiḍḍāpadūsikā te mayaṃ ativelaṃ hassakhiḍḍāratidhammasamāpannā viharimha tesaṃ no ativelaṃ hassakhiḍḍāratidhammasamāpannānaṃ viharataṃ sati sammussati satiyā sammosā eva mayaṃ tamhā kāyā cutā aniccā addhuvā asassatā appāyukā cavanadhammā itthattaṃ āgatā ti evaṃ vihitakaṃ bho tumhe āyasmanto khiḍḍāpadūsikaṃ ācariyakaṃ aggaññaṃ paññapethāti te evam āhaṃsu evaṃ kho no āvuso gotama sutaṃ yath ev āyasmā gotamo āhāti aggaññaṃ cāhaṃ bhaggava pajānāmi pe yad abhijānaṃ tathāgato no anayaṃ āpajjati santi bhaggava eke samaṇabrāhmaṇā manopadūsikaṃ ācariyakaṃ aggaññaṃ paññapenti te haṃ upasaṃkamitvā vadāmi saccaṃ kira tumhe āyasmanto manopadūsikaṃ ācariyakaṃ aggaññaṃ paññapethāti te ca me evaṃ puṭṭhā āmo ti paṭijānanti te haṃ evaṃ vadāmi kathaṃ pana tumhe āyasmanto manopadūsikaṃ ācariyakaṃ aggaññaṃ paññapethāti te mayā puṭṭhā na sampāyanti asampāyantā mamañ ñeva paṭipucchanti tesāhaṃ puṭṭho vyākaromi sant āvuso manopadūsikā nāma devā te ativelaṃ aññamaññaṃ upanijjhāyanti te ativelaṃ aññamaññaṃ upanijjhāyantā aññamaññamhi cittāni padūsenti te aññamaññaṃ paduṭṭhacittā kilantakāyā kilantacittā te devā tamhā kāyā cavanti ṭhānaṃ kho pan etaṃ vijjati yaṃ aññataro satto tamhā kāyā cavitvā itthattaṃ āgacchati itthattaṃ āgato samāno agārasmā anagāriyaṃ pabbajati agārasmā anagāriyaṃ pabbajito samāno ātappam anvāya pe tathārūpaṃ cetosamādhiṃ phusati yathā samāhite citte taṃ pubbenivāsaṃ anussarati tato paraṃ nānussarati so evam āha ye kho te bhonto devā na manopadūsikā te nātivelaṃ aññamaññaṃ upanijjhāyanti te nātivelaṃ aññamaññaṃ upanijjhāyantā aññamaññamhi cittāni nappadūsenti te aññamaññaṃ appaduṭṭhacittā akilantakāyā akilantacittā te devā tamhā kāyā na cavanti niccā dhuvā sassatā avipariṇāmadhammā sassatisamaṃ tath eva ṭhassanti ye pana mayaṃ ahumha manopadūsikā te mayaṃ ativelaṃ añña maññaṃ upanijjhāyimha te mayaṃ ativelaṃ upanijjhāyantā aññamaññamhi cittāni padūsimha te mayaṃ aññamaññaṃ paduṭṭhacittā kilantakāyā kilantacittā eva mayaṃ tamhā kāyā cutā aniccā addhuvā appāyukā cavanadhammā itthattaṃ āgatā ti evaṃ vihitakaṃ bho tumhe āyasmanto manopadūsikaṃ ācariyakaṃ aggaññaṃ paññapethāti te evam āhaṃsu evaṃ kho no āvuso gotama sutaṃ yath ev āyasmā gotamo āhāti aggaññaṃ cāhaṃ bhaggava pajānāmi pe yad abhijānaṃ tathāgato no anayaṃ āpajjati santi bhaggava eke samaṇabrāhmaṇā adhiccasamuppannaṃ ācariyakaṃ aggaññaṃ paññapenti te haṃ upasaṃkamitvā evaṃ vadāmi saccaṃ kira tumhe adhiccasamuppannaṃ ācariyakaṃ aggaññaṃ paññapethāti te ca me evaṃ puṭṭhā āmo ti paṭijānanti te haṃ evaṃ vadāmi kathaṃ vihitakaṃ pana tumhe āyasmanto adhiccasamuppannaṃ ācariyakaṃ aggaññaṃ paññapethāti te mayā puṭṭhā na sampāyanti asampāyantā mamañ ñeva paṭipucchanti tesāhaṃ puṭṭho vyākaromi sant āvuso asaññasattā nāma devā saññuppādā ca pana te devā tamhā kāyā cavanti ṭhānaṃ kho pan etaṃ āvuso vijjati yaṃ aññataro satto tamhā kāyā cavitvā itthattaṃ āgacchati itthattaṃ āgato samāno agārasmā anagāriyaṃ pabbajati agārasmā anagāriyaṃ pabbajito samāno ātappam anvāya pe tathārūpaṃ cetosamādhiṃ phusati yathā samāhite citte taṃ saññuppādaṃ anussarati tato paraṃ nānussarati so evam āha adhiccasamuppanno attā ca loko ca taṃ kissa hetu ahaṃ hi pubbe nāhosim so mhi etarahi ahutvā sattattāya pariṇato ti evaṃ vihitakaṃ bho tumhe āyasmanto adhiccasamuppannaṃ ācariyakaṃ aggaññaṃ paññapethāti te evaṃ āhaṃsu evaṃ kho no āvuso gotama sutaṃ yath ev āyasmā gotamo āhāti aggaññaṃ cāhaṃ bhaggava jānāmi tañ ca pajānāmi tato ca uttaritaraṃ pajānāmi tañ ca pajānanaṃ na parāmasāmi aparāmasato ca me yeva nibbuti viditā yad abhijānaṃ tathāgato no anayaṃ āpajjati evaṃvādiṃ kho maṃ bhaggava evam akkhāyiṃ eke samaṇabrāhmaṇā asatā tucchā musā abhūtena abbhācikkhanti viparīto samaṇo gotamo bhikkhavo ca samaṇo gotamo evam āha yasmiṃ samaye subhaṃ vimokhaṃ upasampajja viharati sabbaṃ tasmiṃ samaye asubhan t eva sañjānātīti na kho panāhaṃ bhaggava evaṃ vadāmi yasmiṃ samaye subhaṃ vimokhaṃ upasampajja viharati sabbaṃ tasmiṃ samaye asubhan t eva sañjānātīti evañ ca kho ahaṃ bhaggava vadāmi yasmiṃ samaye subhaṃ vimokhaṃ upasampajja viharati subhan t eva tasmiṃ samaye sañjānātīti te ca bhante viparītā ye bhagavantaṃ viparītato dahanti bhikkhavo ca evaṃ pasanno ahaṃ bhagavati pahoti me bhagavā desetuṃ yathā ahaṃ subhaṃ vimokhaṃ upasampajja vihareyyan ti dukkaraṃ kho evaṃ bhaggava tayā aññadiṭṭhikena aññakhantikena aññarucikena aññatr āyogena aññatr ācariyakena subhaṃ vimokhaṃ upasampajja viharituṃ iṅgha tvaṃ bhaggava yo ca te ayaṃ mayi pasādo tam eva tvaṃ sādhukaṃ anurakkhāti sac etaṃ bhante mayā dukkaraṃ aññadiṭṭhikena aññakhantikena aññarucikena aññatr āyogena aññatr ācariyakena subhaṃ vimokhaṃ upasampajja viharituṃ yo ca me ayaṃ bhante bhagavati pasādo tam evāhaṃ sādhukaṃ anurakkhissāmīti idam avoca bhagavā attamano bhaggavagotto paribbājako bhagavato bhāsitaṃ abhinandīti pāṭikasuttantaṃ paṭhamaṃ evam me sutaṃ ekaṃ samayaṃ bhagavā rājagahe viharati gijjhakūṭe pabbate tena kho pana samayena nigrodho paribbājako udumbarikāya paribbājakārāme paṭivasati mahatiyā paribbājakaparisāya saddhiṃ tiṃsamattehi paribbājakasatehi atha kho sandhāno gahapati divādivass eva rājagahā nikkhami bhagavantaṃ dassanāya atha kho sandhānassa gahapatissa etad ahosi akālo kho tāva bhagavantaṃ dassanāya patisallīno bhagavā manobhāvanīyānam pi bhikkhūnaṃ asamayo dassanāya patisallīnā manobhāvanīyā bhikkhū yan nūnāhaṃ yena udumbarikāya paribbājakārāmo yena nigrodho paribbājako ten upasaṃkameyyan ti atha kho sandhāno gahapati yena udumbarikāya paribbājakārāmo yena nigrodho paribbājako ten upasaṃkami tena kho pana samayena nigrodho paribbājako mahatiyā paribbājakaparisāya saddhiṃ nisinno hoti unnādiniyā uccāsaddamahāsaddāya anekavihitaṃ tiracchānakathaṃ kathentiyā seyyathīdaṃ rājakathaṃ corakathaṃ mahāmattakathaṃ senākathaṃ bhayakathaṃ yuddhakathaṃ annakathaṃ pānakathaṃ vatthakathaṃ sayanakathaṃ mālākathaṃ gandhakathaṃ ñātikathaṃ yānakathaṃ gāmakathaṃ nigamakathaṃ nagarakathaṃ janapadakathaṃ itthikathaṃ purisakathaṃ sūrakathaṃ visikhākathaṃ kumbaṭṭhānakathaṃ pubbapetakathaṃ nānattakathaṃ lokakkhāyikaṃ kathaṃ kathaṃ itibhavābhavakathaṃ iti vā addasā kho nigrodho paribbājako sandhānaṃ gahapatiṃ dūrato va āgacchantaṃ disvā sakaṃ parisaṃ saṇṭhāpesi appasaddā bhonto hontu mā bhonto saddam akattha ayaṃ samaṇassa gotamassa sāvako āgacchati sandhāno gahapati yāvatā kho pana samaṇassa gotamassa sāvakā gihī odātavasanā rājagahe paṭivasanti ayaṃ tesaṃ aññataro sandhāno gahapati appasaddakāmā kho pan ete āyasmanto appasaddavinītā appasaddassa vaṇṇavādino app eva nāma appasaddaṃ parisaṃ viditvā upasaṃkamitabbaṃ maññeyyāti evaṃ vutte te paribbājakā tuṇhī ahesuṃ atha kho sandhāno gahapati yena nigrodho paribbājako ten upasaṃkami upasaṃkamitvā nigrodhena paribbājakena saddhiṃ sammodi sammodanīyaṃ kathaṃ sārāṇīyaṃ vītisāretvā ekamantaṃ nisīdi ekamantaṃ nisinno kho sandhāno gahapati nigrodhaṃ paribbājakaṃ etad avoca aññathā kho ime bhonto aññatitthiyā paribbājakā saṅgamma samāgamma unnādino uccāsaddamahāsaddā anekavihitaṃ tiracchānakathaṃ kathentā viharanti seyyathīdaṃ rājakathaṃ pe bhavābhavakathaṃ iti vā aññathā ca pana so bhagavā araññe vanapatthāni pantāni senāsanāni paṭisevati appasaddāni appanigghosāni vijanavātāni manussa patisallānasāruppānīti evaṃ vutte nigrodho paribbājako sandhānaṃ gahapatiṃ etad avoca yagghe gahapati jāneyyāsi kena samaṇo gotamo saddhiṃ sallapati kena sākacchaṃ samāpajjatikena paññāveyyattiyaṃ āpajjati suññāgārahatā samaṇassa gotamassa paññā aparisāvacaro samaṇo gotamo nālaṃ sallāpāya so antamantān eva sevati seyyathā pi nāma gokāṇā pariyantacārinī antamantān eva sevati evam eva suññāgārahatā samaṇassa gotamassa paññā aparisāvacaro samaṇo gotamo nālaṃ sallāpāya so antamantān eva sevati iṅgha gahapati samaṇo gotamo imaṃ parisaṃ āgaccheyya ekapañhen eva naṃ saṃsādeyyāma tucchakumbhi va naṃ maññe orodheyyāmāti assosi kho bhagavā dibbāya sotadhātuyā visuddhāya atikkantamānusikāya sandhānassa gahapatissa nigrodhena paribbājakena saddhiṃ imaṃ kathāsallāpaṃ atha kho bhagavā gijjhakūṭā pabbatāorohitvā yena sumāgadhāya tīre moranivāpo ten upasaṃkami upasaṃkamitvā sumāgadhāya tīre moranivāpe abbhokāse caṅkami addasā kho nigrodho paribbājako bhagavantaṃ sumāgadhāya moranivāpe abbhokāse caṅkamantaṃ disvā sakaṃ parisaṃ appasaddā bhonto hontu mā bhonto saddam akattha ayaṃ samaṇo gotamo sumāgadhāya tīre moranivāpe abbhokāse caṅkamati appasaddakāmo kho pana so āyasmā appasaddassa vaṇṇavādī app eva nāma appasaddaṃ parisaṃ viditvā upasaṃkamitabbaṃ maññeyya sace samaṇo gotamo imaṃ parisaṃ āgaccheyya imaṃ taṃ pañhaṃ puccheyyāma ko nāma so bhante bhagavato dhammo yena bhagavā sāvake vineti yena bhagavatā sāvakā vinītā assāsappattā paṭijānanti ajjhāsayaṃ ādibrahmacariyan ti evaṃ vutte te paribbājakā ahesuṃ atha kho bhagavā yena nigrodho paribbājako ten upasaṃkami atha kho nigrodho paribbājako bhagavantaṃ etad avoca etu kho bhante bhagavā sāgataṃ bhante bhagavato cirassaṃ kho bhante bhagavā imaṃ pariyāyam akāsi yadidaṃ idh āgamanāya nisīdatu bhante bhagavā idam āsanaṃ paññattan ti nisīdi bhagavā paññatte āsane nigrodho pi kho paribbājako aññataraṃ nīcaṃ āsanaṃ gahetvā ekamantaṃ nisīdi ekamantaṃ nisinnaṃ kho nigrodhaṃ paribbājakaṃ bhagavā etad avoca kāya nu ttha nigrodha etarahi kathāya sannisinnā kā ca pana vo antarākathā vippakatā ti evaṃ vutte nigrodho paribbājako bhagavantaṃ etad avoca idha mayaṃ bhante addasāma bhagavantaṃ sumāgadhāya tīre moranivāpe abbhokāse caṅkamantaṃ disvā evaṃ avocumhā sace samaṇo gotamo imaṃ parisaṃ āgaccheyya imaṃ taṃ pañhaṃ puccheyyāma ko nāma so bhante bhagavato dhammo yena bhagavā sāvakā vineti yena bhagavatā sāvakā vinītā assāsappattā paṭijānanti ajjhāsayam ādibrahmacariyan ti ayaṃ kho no bhante antarākathā vippakatā atha bhagavā anuppatto ti dujjānaṃ kho etaṃ nigrodha tayā aññadiṭṭhikena khantikena aññarucikena aññatr āyogena aññatr ācariyakena yenāhaṃ sāvake vinemi yena mayā sāvakā vinītā assāsappattā paṭijānanti ajjhāsayaṃ ādibrahmacariyaṃ iṅgha tvaṃ maṃ nigrodha sake ācariyake adhijegucche pañhaṃ puccha kathaṃ sante nu kho bhante tapojigucchā paripuṇṇā hoti kathaṃ aparipuṇṇā ti evaṃ vutte te paribbājakā unnādino uccāsaddamahāsaddā ahesuṃ acchariyaṃ vata bho abbhutaṃ vata bho samaṇassa gotamassa mahiddhikatā mahānubhāvatā yatrahi nāma sakavādaṃ ṭhapessati paravādena pavāressatīti atha kho nigrodho paribbājako te paribbājake appasadde katvā bhagavantaṃ etad avoca mayaṃ kho bhante tapojigucchāvādā tapojigucchāsārā tapojigucchāallīnā viharāma kathaṃ sante nu kho bhante tapojigucchā paripuṇṇā hoti kathaṃ aparipuṇṇā ti idha nigrodha tapassī acelako hoti muttācāro hatthāpalekhano naehibhadantiko natiṭṭhabhadantiko nābhihaṭaṃ na uddissakataṃ na nimantanaṃ sādiyati so na kumbhimukhā paṭigaṇhāti na kalopimukhā paṭigaṇhāti na eḷakamantaraṃ na udukkhalamantaraṃ na daṇḍamantaraṃ na musalamantaraṃ na dvinnaṃ bhuñjamānānaṃ na gabbhiniyā na pāyamānāya na purisantaragatāya na saṃkittisu na yattha sā upaṭṭhito hoti na yattha makkhikā saṇḍasaṇḍacārinī na macchaṃ na maṃsaṃ na suraṃ na merayaṃ na thusodakaṃ pivati so ekāgāriko vā hoti ekālopiko dvāgāriko vā hoti dvālopiko sattāgāriko vā hoti sattālopiko ekissāpi dattiyā yāpeti dvīhi pi dattīhi yāpeti sattahi pi dattīhi yāpeti ekāhikam pi āhāraṃ āhāreti dvīhikam pi āhāraṃ āhāreti sattāhikam pi āhāreti iti evarūpam addhamāsikam pi pariyāyabhattabhojanānuyogam anuyutto viharati so sākabhakkho vā hoti sāmākabhakkho vā hoti nīvārabhakkho vā hoti daddulabhakkho vā hoti haṭabhakkho vā hoti kaṇabhakkho vā hoti ācāmabhakkho vā hoti piññākabhakkho vā hoti tiṇabhakkho vā hoti gomayabhakkho vā hoti vanamūlaphalāhāro yāpeti pavattaphalabhojī so sāṇāni pi dhāreti masāṇāni pi dhāreti chavadussāni pi dhāreti paṃsukūlāni pi dhāreti pi dhāreti ajināni pi dhāreti ajinakkhipam pi dhāreti kusacīram pi dhāreti vākacīram pi dhāreti phalakacīram pi dhāreti kesakambalam pi dhāreti vālakambalam pi dhāreti ulukapakkhikam pi dhāreti kesamassulocako pi hoti kesamassulocanānuyogam anuyutto ubbhaṭṭhako pi hoti āsanapaṭikkhitto ukkuṭiko pi hoti ukkuṭikappadhānam anuyutto kaṇṭakapassayiko pi hoti kaṇṭakapassaye seyyaṃ kappeti phalakaseyyam pi kappeti thaṇḍilaseyyam pi kappeti ekapassayiko pi hoti rajojalladharo abbhokāsiko pi hoti yathāsanthatiko vekaṭiko pi hoti vikaṭabhojanānuyogam anuyutto āpānako pi hoti āpānakattam anuyutto sāyatatiyakam pi udakorohanānuyogaṃ anuyutto viharati taṃ kim maññasi nigrodha yadi evaṃ sante tapojigucchā paripuṇṇa vā hoti aparipuṇṇā vā ti addhā kho bhante evaṃ sante tapojigucchā paripuṇṇā hoti no aparipuṇṇā ti evaṃ paripuṇṇāya pi kho ahaṃ nigrodha tapojigucchāya anekavihite upakkilese vadāmīti yathākathaṃ pana bhante bhagavā evaṃparipuṇṇāya tapojigucchāya anekavihite upakkilese vadatīti idha nigrodha tapassī tapaṃ samādiyati so tena tapasā attamano hoti paripuṇṇasaṃkappo yam pi kho nigrodha tapassī tapaṃ samādiyati so tena tapasā attamano hoti paripuṇṇasaṃkappo ayam pi kho nigrodha tapassino upakkileso hoti puna ca paraṃ nigrodha tapassī tapaṃ samādiyati so tena tapasā attānukkaṃseti paraṃ vambheti yam pi nigrodha tapassī tapaṃ samādiyati so tena tapasā attānukkaṃseti paraṃ vambheti ayam pi kho nigrodha tapassino upakkileso hoti puna ca paraṃ nigrodha tapassī tapaṃ samādiyati so tena tapasā majjati mucchati pamādam āpajjati yam pi nigrodha tapassī tapaṃ samādiyati so tena tapasā majjati mucchati pamādam āpajjati ayam pi kho nigrodha tapassino upakkileso hoti puna ca paraṃ nigrodha tapassī tapaṃ samādiyati so tena tapasā lābhasakkārasilokaṃ abhinibbatteti so tena lābhasakkārasilokena attamano hoti paripuṇṇasaṃkappo yam pi nigrodha tapassī tapaṃ samādiyati so tena tapasā lābhasakkārasilokaṃ abhinibbatteti so tena lābhasakkārasilokena attamano hoti paripuṇṇasaṃkappo ayam pi kho nigrodha tapassino upakkileso hoti puna ca paraṃ nigrodha tapassī tapaṃ samādiyati so tena tapasā lābhasakkārasilokaṃ abhinibbatteti so tena lābhasakkārasilokena attānukkaṃseti paraṃ vambheti yam pi nigrodha tapassī tapaṃ samādiyati so tena tapasā lābhasakkārasilokaṃ abhinibbatteti so tena lābhasakkārasilokena attānukkaṃseti paraṃ vambheti ayam pi kho nigrodha tapassino upakkileso hoti puna ca paraṃ nigrodha tapassī tapaṃ samādiyati so tena tapasā lābhasakkārasilokaṃ abhinibbatteti so tena lābhasakkārasilokena majjati mucchati pamādam āpajjati yam pi nigrodha tapassī tapaṃ samādiyati so tena tapasā lābhasakkārasilokaṃ abhinibbatteti so tena lābhasakkārasilokena majjati mucchati pamādam āpajjati ayam pi kho nigrodha tapassino upakkileso hoti puna ca paraṃ nigrodha tapassī tapaṃ samādiyati bhojanesu vodāsaṃ āpajjati idaṃ me khamati idam me nakkhamatīti so yaṃ hi kho ssa nakkhamati taṃ sāpekho pajahati yaṃ pan assa khamati taṃ gathito mucchito ajjhāpanno anādīnava anissaraṇapañño paribhuñjati pe ayam pi kho nigrodha upakkileso hoti puna ca paraṃ nigrodha tapassī tapaṃ samādiyati lābhasakkārasilokanikantihetu sakkarissanti maṃ rājāno rājamahāmattā khattiyā brāhmaṇā gahapatikā titthiyā ti ayam pi kho nigrodha tapassino upakkileso hoti puna ca paraṃ nigrodha tapassī aññataraṃ samaṇaṃ vā brāhmaṇaṃ vā apasādetā hoti kiṃ panāyaṃ bahulājīvo sabbaṃ sambhakkheti seyyathīdaṃ mūlabījaṃ khandhabījaṃ phalubījaṃ aggabījaṃ bījabījaṃ eva pañcamaṃ asanivicakkaṃ dantakūṭaṃ samaṇappavādenāti pe ayam pi kho nigrodha tapassino upakkileso hoti puna ca paraṃ nigrodha tapassī passati aññataraṃ samaṇaṃ vā brāhmaṇaṃ vā kulesu sakkariyamānaṃ garukariyamānaṃ māniyamānaṃ pūjiyamānaṃ disvā tassa evaṃ hoti imam hi nāma bahulājīvaṃ kulesu sakkaronti garukaronti mānenti pūjenti maṃ pana tapassiṃ lūkhājīviṃ kulesu na sakkaronti na garukaronti na mānenti na pūjentīti iti so issāmacchariyaṃ kulesu uppādetā hoti pe ayam pi kho nigrodha tapassino upakkileso hoti puna ca paraṃ nigrodha tapassī āpāthaka hoti yam pi kho nigrodha tapassī āpāthaka hoti ayam pi kho nigrodha tapassino upakkileso hoti puna ca paraṃ nigrodha tapassī attānaṃ adassayamāno kulesu carati idam pi me tapasmiṃ idam pi me tapasmin ti pe ayam pi kho nigrodha tapassino upakkileso hoti puna ca paraṃ nigrodha tapassī kiñcid eva paṭicchannaṃ sevati so khamati te idan ti puṭṭho samāno akkhamamānaṃ āha khamatīti khamamānaṃ āha nakkhamatīti iti so sampajānamusā bhāsitā hoti pe ayam pi kho nigrodha tapassino upakkileso hoti puna ca paraṃ nigrodha tapassī tathāgatassa vā tathāgatasāvakassa vā dhammaṃ desentassa santaṃ yeva pariyāyaṃ anuññeyyaṃ nānujānāti ayam pi kho nigrodha tapassino upakkileso hoti puna ca paraṃ nigrodha tapassī kodhano hoti upanāhī yam pi nigrodha tapassī kodhano hoti upanāhī ayam pi kho nigrodha tapassino upakkileso hoti puna ca paraṃ nigrodha tapassī makkhī hoti palāsī issukī hoti maccharī saṭho hoti māyāvī thaddho hoti atimānī pāpiccho hoti pāpakānaṃ icchānaṃ vasaṃ gato micchādiṭṭhiko hoti antagāhikāya diṭṭhiyā samannāgato sandiṭṭhiparāmāsī hoti ādhānagāhī duppaṭinissaggī yam pi kho nigrodha tapassī sandiṭṭhi hoti ādhānagāhī duppaṭinissaggī ayam pi kho nigrodha tapassino upakkileso hoti taṃ kiṃ maññasi nigrodha yadi me tapojigucchā upakkilesā vā anupakkilesā vā ti addhā kho ime bhante tapojigucchā upakkilesā no anupakkilesā ṭhānaṃ kho pan etaṃ bhante vijjati yaṃ idh ekacco tapassī sabbeh eva imehi upakkilesehi samannāgato assa ko pana vādo aññataraññatarenāti idha nigrodha tapassī tapaṃ samādiyati so tena tapasā na attamano hoti na paripuṇṇasaṃkappo yam pi nigrodha tapassī tapaṃ samādiyati so tena tapasā na attamano hoti na paripuṇṇasaṃkappo evaṃ so tasmiṃ ṭhāne parisuddho hoti puna ca paraṃ nigrodha tapassī tapaṃ samādiyati so tena tapasā na attānukkaṃseti na paraṃ vambheti pe evaṃ so tasmiṃ ṭhāne parisuddho hoti puna ca paraṃ nigrodha tapassī tapaṃ samādiyati so tena tapasā na majjati na mucchati na pamādam āpajjati pe evaṃ so tasmiṃ ṭhāne parisuddho hoti puna ca paraṃ nigrodha tapassī tapaṃ samādiyati so tena tapasā lābhasakkārasilokaṃ abhinibbatteti so tena lābhasakkārasilokena na attamano hoti na paripuṇṇasaṃkappo yam pi nigrodha tapassī pe evaṃ so tasmiṃ ṭhāne parisuddho hoti puna ca paraṃ nigrodha tapassī tapaṃ samādiyati so tena tapasā lābhasakkārasilokaṃ abhinibbatteti so tena lābhasakkārasilokena na attānukkaṃseti na paraṃ vambheti yam pi nigrodha tapassī pe evaṃ so tasmiṃ ṭhāne parisuddho hoti puna ca paraṃ nigrodha tapassī tapaṃ samādiyati so tena tapasā lābhasakkārasilokaṃ abhinibbatteti so tena lābhasakkārasilokena na majjati na mucchati na pamādam āpajjati yam pi nigrodha tapassī pe evaṃ so tasmiṃ ṭhāne parisuddho hoti puna ca paraṃ nigrodha tapassī tapaṃ samādiyati bhojanesu na vodāsaṃ āpajjati idaṃ me khamati idaṃ me nakkhamatīti so yaṃ hi kho ssa nakkhamati taṃ anapekho pajahati yaṃ pan assa khamati taṃ agathito amucchito anajjhāpanno ādīnavadassāvī nissaraṇapañño paribhuñjati evaṃ so tasmiṃ ṭhāne parisuddho hoti puna ca paraṃ nigrodha tapassī tapaṃ samādiyati na so lābhasakkārasilokanikantihetu sakkarissanti maṃ rājāno rājamahāmattā khattiyā gahapatikā titthiyā ti evaṃ so tasmiṃ ṭhāne parisuddho hoti puna ca paraṃ nigrodha tapassī aññataraṃ samaṇaṃ vā brāhmaṇam vā na apasādetā hoti kim panāyaṃ bahulājīvo sabbaṃ sambhakkheti seyyathīdaṃ mūlabījaṃ khandhabījaṃ phalubījaṃ aggabījaṃ bījabījaṃ eva pañcamaṃ asanivicakkaṃ dantakūṭaṃ samaṇappavādenāti evaṃ so tasmiṃ parisuddho hoti puna ca paraṃ nigrodha tapassī passati aññataraṃ samaṇaṃ vā brāhmaṇaṃ vā kulesu sakkariyamānaṃ garukariyamānaṃ māniyamānaṃ pūjiyamānaṃ tassa na evaṃ hoti imaṃ hi nāma bahulājīvaṃ kulesu sakkaronti garukaronti mānenti pūjenti maṃ pana tapassiṃ lūkhājīviṃ kulesu na sakkaronti na garukaronti na mānenti na pūjentīti iti so issāmacchariyaṃ kulesu na uppādetā hoti evaṃ so tasmiṃ ṭhāne parisuddho hoti puna ca paraṃ nigrodha tapassī āpāthaka hoti evaṃ so tasmiṃ ṭhāne parisuddho hoti puna ca paraṃ nigrodha tapassī na attānaṃ adassayamāno kulesu carati idam pi me tapasmiṃ idam pi me tapasmin ti evaṃ so tasmiṃ ṭhāne parisuddho hoti puna ca paraṃ nigrodha tapassī na kiñcid eva paṭicchannaṃ sevati so khamati te idan ti puṭṭho samāno akkhamamānaṃ āha nakkhamatīti khamamānaṃ āha khamatīti iti so sampajānamusā na bhāsitā hoti evaṃ so tasmiṃ ṭhāne parisuddho hoti puna ca paraṃ nigrodha tapassī tathāgatassa vā tathāgatasāvakassa vā dhammaṃ desentassa santaṃ yeva pariyāyaṃ anuññeyyaṃ anujānāti evaṃ so tasmiṃ ṭhāne parisuddho hoti puna ca paraṃ nigrodha tapassī akodhano hoti anupanāhī yam pi nigrodha tapassī akodhano hoti anupanāhī evaṃ so tasmiṃ ṭhāne parisuddho hoti puna ca paraṃ nigrodha tapassī amakkhī hoti apalāsī anissukī hoti amaccharī asaṭho hoti amāyāvī athaddo hoti na pāpiccho hoti na pāpikānaṃ icchānaṃ vasaṃ gato na micchādiṭṭhiko hoti anantaggāhikāya diṭṭhiyā samannāgato asandiṭṭhiparāmāsī hoti anādhānagāhī suppaṭinissaggī yam pi nigrodha tapassī asandiṭṭhiparāmāsī hoti anādhānagāhī suppaṭinissaggī evaṃ so tasmiṃ ṭhāne parisuddho hoti taṃ kiṃ maññasi nigrodha yadi evaṃ sante tapojigucchā parisuddhā hoti aparisuddhā vā ti addhā kho bhante evam sante tapojigucchā parisuddhā hoti no aparisuddhā aggappattā ca sārappattā cāti na kho nigrodha ettāvatā tapojigucchā aggappattā vā hoti sārappattā vā api ca kho papaṭikapattā hotīti kittāvatā pana bhante tapojigucchā aggappattā ca hoti sārappattā ca sādhu me bhante bhagavā tāpojigucchāya aggaṃ yeva pāpetu sāraṃ yeva pāpetūti idha nigrodha tapassī cātuyāmasaṃvarasaṃvuto hoti kathañ ca nigrodha tapassī cātuyāmasaṃvarasaṃvuto hoti idha nigrodha tapassī na pāṇam atipāpeti na pāṇam atipātayati na pāṇam atipātayato samanuñño hoti na adinnaṃ ādiyati na adinnaṃ ādiyāpeti na adinnaṃ ādiyato samanuñño hoti na musā bhaṇati na musā bhaṇāpeti na musā bhaṇato samanuñño hoti na bhāvitam āsiṃsati na bhāvitam āsiṃsāpeti na bhāvitam āsiṃsato samanuñño hoti evaṃ kho nigrodha tapassī cātuyāmasaṃvarasaṃvuto hoti yato kho nigrodha tapassī evaṃ cātuyāmasaṃvarasaṃvuto hoti aduñ c assa hoti tapassitāya so abhiharati no hīnāy āvattati so vivittaṃ senāsanaṃ bhajati araññaṃ rukkhamūlaṃ pabbataṃ kandaraṃ giriguhaṃ susānaṃ vanapatthaṃ abbhokāsaṃ palālapuñjaṃ so pacchābhattaṃ piṇḍapātapaṭikkanto nisīdati pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā so abhijjhaṃ loke pahāya vigatābhijjhena cetasā viharati abhijjhāya cittaṃ parisodheti vyāpādadosaṃ pahāya avyāpannacitto viharati sabbapāṇabhūtahitānukampī vyāpādapadosā cittaṃ parisodheti thīnamiddhaṃ pahāya vigatathīnamiddho viharati ālokasaññī sato sampajāno thīnamiddhā cittaṃ parisodheti uddhaccakukkuccaṃ pahāya anuddhato viharati ajjhattaṃ vūpasantacitto uddhaccakukkuccā cittaṃ parisodheti vicikicchaṃ pahāya tiṇṇavicikiccho viharati kusalesu dhammesu vicikicchāya cittaṃ parisodheti so ime pañca nīvaraṇe pahāya cetaso upakkilese paññāya dubbalīkaraṇe mettāsahagatena cetasā ekaṃ disam pharitvā viharati tathā dutiyaṃ tathā tatiyaṃ tathā catutthaṃ iti uddham adho tiriyaṃ sabbadhi sabbattatāya sabbāvantaṃ lokaṃ mettāsahagatena cetasā vipulena mahaggatena appamāṇena averena avyāpajjhena pharitvā viharati karuṇāsahagatena cetasā muditāsahagatena cetasā upekhāsahagatena cetasā ekaṃ disaṃ pharitvā viharati tathā dutiyaṃ tathā tatiyaṃ tatha catutthaṃ iti uddham adho tiriyaṃ sabbadhi sabbattatāya sabbāvantaṃ lokaṃ upekhāsahagatena cetasā vipulena mahaggatena appamāṇena averena avyāpajjhena pharitvā viharati taṃ kiṃ maññasi nigrodha yadi evaṃ sante tapojigucchā parisuddhā vā hoti aparisuddhā va ti addhā kho bhante evaṃ sante tapojigucchā parisuddhā hoti no aparisuddhā aggappattā ca cāti na kho nigrodha ettāvatā tapojigucchā aggappattā vā hoti sārappattā vā api ca kho tacappattā hotīti kittāvatā pana bhante tapojigucchā aggappattā ca hoti sārappattā ca sādhu me bhante bhagavā tapojigucchāya aggaṃ yeva pāpetu sāraṃ yeva pāpetūti idha nigrodha tapassī cātuyāmasaṃvarasaṃvuto hoti kathañ ca pe evaṃ kho nigrodha tapassī cātuyāmasaṃvarasaṃvuto hoti yato ca kho nigrodha tapassī cātuyāmasaṃvarasaṃvuto hoti aduñ c assa hoti tapassitāya so abhiharati no hīnāy āvattati so vivittaṃ senāsanaṃ bhajati pe so ime pañca nīvaraṇe pahāya cetaso upakkilese paññāya dubbalīkaraṇe mettāsahagatena cetasā pharitvā viharati so anekavihitaṃ pubbenivāsaṃ anussarati seyyathīdaṃ ekam pi jātiṃ dve pi jātiyo tisso pi jātiyo catasso pi jātiyo pañca pi jātiyo dasa pi jātiyo vīsatim pi jātiyo tiṃsam pi jātiyo cattārīsam pi jātiyo paññāsam pi jātiyo jātisatam pi jātisahassam pi jātisatasahassam pi aneke pi saṃvaṭṭakappe aneke pi vivaṭṭakappe aneke pi saṃvaṭṭavivaṭṭakappe amutr āsiṃ evaṃnāmo evaṃgotto evaṃvaṇṇo evamāhāro evaṃsukhadukkhapaṭisaṃvedī evamāyupariyanto so tato cuto amutra upapādiṃ tatra p āsiṃ evaṃnāmo evaṃgotto evaṃvaṇṇo evamāhāro evaṃsukhadukkhapaṭisaṃvedī evamāyupariyanto so tato cuto idhūpapanno ti iti sākāraṃ sauddesaṃ anekavihitaṃ pubbenivāsaṃ anussarati taṃ kiṃ maññasi nigrodha yadi evaṃ sante tapojigucchā parisuddhā vā hoti aparisuddhā vā ti addhā kho pana bhante evaṃ sante tapojigucchā parisuddhā hoti no aparisuddhā aggappattā ca sārappattā cāti na kho nigrodha ettāvatā tapojigucchā aggappattā ca hoti sārappattā ca api ca kho phegguppattā hotīti kittāvatā pana bhante tapojigucchā aggappattā ca hoti sārappattā sādhu me bhante bhagavā tapojigucchāya aggaṃ yeva pāpetu sāraṃ yeva pāpetūti idha nigrodha tapassī cātuyāmasaṃvarasaṃvuto hoti kathañ ca pe evaṃ kho nigrodha tapassī cātuyāmasaṃvarasaṃvuto hoti yato kho nigrodha tapassī evaṃ cātuyāmasaṃvarasaṃvuto hoti aduñ c assa hoti tapassitāya so abhiharati no hīnāy āvattati so vivittaṃ senāsanaṃ bhajati pe so ime pañca nīvaraṇe pahāya cetaso upakkilese paññāya dubbalīkaraṇe mettāsahagatena cetasā pe paṭhamaṃ vitthāretabbaṃ upekhāsahagatena cetasā vipulena mahaggatena appamāṇena averena avyāpajjhena pharitvā viharati so anekavihitaṃ pubbe nivāsaṃ seyyathīdaṃ ekam pi jātiṃ dve pi jātiyo pe iti sākāraṃ sauddesaṃ anekavihitaṃ pubbenivāsaṃ anussarati so dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate yathākammūpage satte pajānāti ime vata bhonto sattā kāyaduccaritena samannāgatā vacīduccaritena samannāgatā manoduccaritena samannāgatā ariyānaṃ upavādakā micchādiṭṭhikā micchādiṭṭhikammasamādānā te kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapannā ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā ariyānam anupavādakā sammādiṭṭhikā kammasamādānā te kāyassa bhedā paraṃ maraṇā sugatiṃ saggaṃ lokaṃ upapannā ti iti dibbena cakkhunā visuddhena attikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate yathākammūpage satte pajānāti taṃ kiṃ maññasi nigrodha yadi evaṃ sante tapojigucchā parisuddhā vā hoti aparisuddhā vā ti addhā kho bhante evaṃ sante tapojigucchā parisuddhā hoti no aparisuddhā aggappattā ca sārappattā cāti ettāvatā nigrodha tapojigucchā aggappattā ca hoti sārappattā ca iti kho nigrodha yaṃ maṃ tvaṃ abhāsi ko nāma so bhante bhagavato dhammo yena bhagavā sāvake vineti yena bhagavatā sāvakā vinītā assāsapattā paṭijānanti ajjhāsayaṃ ādibrahmacariyan ti iti kho taṃ nigrodha ṭhānaṃ uttaritarañ ca paṇītatarañ ca yenāhaṃ sāvake vinemi yena mayā sāvakā vinītā assāsapattā paṭijānanti ajjhāsayaṃ ādibrahmacariyan ti evaṃ vutte te paribbājakā unnādino uccāsaddamahāsaddā ahesuṃ ettha mayaṃ anassāma sācariyakā na mayaṃ ito bhiyyo uttaritaraṃ pajānāmāti yadā aññāsi sandhāno gahapati aññadatthu kho dān ime añña paribbājakā bhagavato bhāsitaṃ sussūsanti sotaṃ odahanti aññācittam upaṭṭhapentīti atha nigrodhaṃ paribbājakaṃ etad avoca iti kho bhante nigrodha yaṃ maṃ tvaṃ avacāsi yagghe gahapati jāneyyāsi kena samaṇo gotamo saddhiṃ sallapati kena sākacchaṃ samāpajjatikena paññāveyyattiyaṃ āpajjati suññāgārahatā samaṇassa gotamassa paññā aparisāvacaro samaṇo gotamo nālaṃ sallāpāya so antamantān eva sevati seyyathā pi nāma gokāṇā pariyantacārinī antamantān eva sevati evam eva suññāgārahatā samaṇassa gotamassa paññā aparisāvacaro samaṇo gotamo nālaṃ sallāpāya so antamantān eva sevati iṅgha gahapati samaṇo gotamo imaṃ parisaṃ āgaccheyya ekapañhen eva naṃ saṃsādeyyāma tucchakumbhi va naṃ maññe orodheyyāmāti ayaṃ kho so bhante bhagavā arahaṃ sammāsambuddho idhānuppatto aparisāvacaraṃ pana naṃ karotha gokāṇaṃ pariyantacāriniṃ karotha ekapañhen eva naṃ saṃsādetha tucchakumbhi va naṃ maññe orodethāti evaṃ vutte nigrodho paribbājako tuṇhībhūto maṅkubhūto pattakkhandho adhomukho pajjhāyanto appaṭibhāno nisīdi atha kho bhagavā nigrodhaṃ paribbājakaṃ tuṇhībhūtaṃ maṅkubhūtaṃ pattakkhandhaṃ adhomukhaṃ pajjhāyantaṃ appaṭibhānaṃ viditvā nigrodhaṃ paribbājakaṃ etad avoca saccaṃ nigrodha bhāsitā te esā vācā ti saccaṃ bhante bhāsitā me esā vācā yathābālena yathāmūḷhena yathāakusalenāti taṃ kiṃ maññasi nigrodha kin ti te sutaṃ paribbājakānaṃ vuddhānaṃ mahallakānaṃ ācariyapacariyānaṃ bhāsamānānaṃ ye te ahesuṃ atītam addhānaṃ arahanto sammāsambuddhā evaṃ su te bhagavanto saṅgamma samāgamma unnādino uccāsaddamahāsaddā anekavihitaṃ tiracchānakathaṃ anuyuttā vihariṃsu seyyathīdaṃ rājakathaṃ corakathaṃ pe bhavābhavakathaṃ iti vā seyyathā pi tvaṃ etarahi sācariyako udāhu evaṃ su te bhagavanto araññe vanapatthāni pantāni senāsanāni paṭisevanti appasaddāni appanigghosāni vijanavātāni manussarāhaseyyakāni paṭisallānasāruppāni seyyathā pāham etarahīti sutaṃ me taṃ bhante paribbājakānaṃ vuddhānaṃ mahallakānaṃ ācariyapācariyānam bhāsamānānaṃ ye te ahesuṃ atītam addhānaṃ arahanto sammāsambuddhā nāssu te bhagavanto saṅgamma samāgamma unnādino uccāsaddamahāsaddā anekavihitaṃ tiracchānakathaṃ anuyuttā viharanti seyyathīdaṃ rājakathaṃ pe bhavābhavakathaṃ iti vā seyyathā pāham etarahi sācariyako evaṃ su te bhagavanto araññe vanapatthāni pantāni senāsanāni paṭisevanti appasaddāni appanigghosāni vijanavātāni manussarāhaseyyakāni paṭisallānasāruppāni seyyathā pi bhagavā etarahīti tassa te nigrodha viññussa sato mahallakassa na etad ahosi buddho so bhagavā bodhāya dhammaṃ deseti danto so bhagavā damathāya dhammaṃ deseti santo so bhagavā samathāya dhammaṃ deseti tiṇṇo so bhagavā taraṇāya dhammaṃ deseti parinibbuto so bhagavā parinibbānāya dhammaṃ desetīti evaṃ vutte nigrodho paribbājako bhagavantaṃ etad avoca accayo maṃ bhante accagamā yathābālaṃ yathāmūḷhaṃ yathāakusalaṃ so haṃ bhagavantaṃ evaṃ avacāsiṃ tassa me bhante bhagavā accayaṃ accayato paṭigaṇhātu āyatiṃ saṃvarāyāti taggha taṃ nigrodha accayo accagamā yathābālaṃ yathāmūḷhaṃ yathāakusalaṃ yaṃ maṃ tvaṃ evaṃ avacāsi yato ca kho tvaṃ nigrodha accayaṃ accayato disvā yathākammaṃ paṭikarosi tan te mayaṃ paṭigaṇhāma vuddhi h esā nigrodha ariyassa vinaye yo accayaṃ accayato disvā yathādhammaṃ paṭikaroti āyatiṃ saṃvaraṃ āpajjati ahaṃ kho pana nigrodha evaṃ vadāmi etu viññū puriso asaṭho amāyāvī ujujātiko aham anusāsāmi ahaṃ dhammaṃ desemi yathānusiṭṭhaṃ tathā paṭipajjamāno yass atthāya kulaputtā sammad eva agārasmā anagāriyaṃ pabbajanti tadanuttaraṃ brahmacariyaṃ pariyosānaṃ diṭṭhe va dhamme sayaṃ abhiññā sacchikatvā upasampajja viharissati satta vassāni tiṭṭhantu nigrodha satta vassāni etu viññū puriso asatho amāyāvī ujujātiko aham anusāsāmi ahaṃ dhammaṃ desemi yathānusiṭṭhaṃ tathā paṭipajjamāno yass atthāya kulaputtā sammad eva agārasmā anagāriyaṃ pabbajanti tadanuttaraṃ brahmacariyaṃ pariyosānaṃ diṭṭhe va dhamme sayaṃ abhiññā sacchikatvā upasampajja viharissati cha vassāni pañca vassāni cattāri vassāni tīṇi vassāni dve vassāni ekaṃ vassaṃ pe upasampajja viharissati satta māsāni pe viharissati cha māsāni pañca māsāni cattāri māsāni tīṇi māsāni dve māsāni ekaṃ māsaṃ addhamāsaṃ tiṭṭhatu nigrodha addamāso etu viññū puriso asatho amāyāvī ujujātiko aham anusāsāmi ahaṃ dhammaṃ desemi yathānusiṭṭhaṃ tathā paṭipajjamāno yass atthāya kulaputtā sammad eva agārasmā anagāriyaṃ pabbajanti tadanuttaraṃ brahmacariyaṃ pariyosānaṃ diṭṭhe va dhamme sayaṃ abhiññā sacchikatvā upasampajja viharissati sattāhaṃ siyā kho pana te nigrodha evam assa antevāsikamyatā no samaṇo gotamo evam āhāti na kho pan etaṃ nigrodha evaṃ daṭṭhabbaṃ yo eva vo ācariyo so eva vo ācariyo hotu siyā kho pana te nigrodha evam assa uddesā no cāvetukāmo samaṇo gotamo evam āhāti na kho pan etaṃ nigrodha evaṃ daṭṭhabbaṃ yo eva vo uddeso so eva vo uddeso hotu siyā kho pana te nigrodha evam assa ājīvā no cāvetukāmo samaṇo gotamo evam āhāti na kho pan etaṃ nigrodha evaṃ daṭṭhabbaṃ yo eva vo ājīvo so eva vo ājīvo hotu siyā kho pana te nigrodha evam assa ye no dhammā akusalā akusalasaṃkhātā sācariyakānaṃ tesu patiṭṭhāpetukāmo samaṇo gotamo evam āhāti na kho pan etaṃ nigrodha evaṃ daṭṭhabbaṃ akusalā c eva vo te dhammā hontu akusalasaṃkhātā sācariyakānaṃ siyā kho pana te nigrodha evam assa ye no dhammā kusalākūsalasaṃkhātā sācariyakānaṃ tehi vivicetukāmo samaṇo gotamo evam āhāti na kho pan etaṃ nigrodha evaṃ daṭṭhabbaṃ kusalā c eva vo te dhammā hontu kusalasaṃkhātā sācariyakānaṃ iti kho haṃ nigrodha n eva antevāsikamyatā evaṃ vadāmi na pi uddesā cāvetukāmo evaṃ vadāmi na pi ājīvā cāvetukāmo evaṃ vadāmi na pi ye vo dhammā akusalā akusalasaṃkhātā sācariyakānaṃ tesu patiṭṭhāpetukāmo evaṃ vadāmi na pi ye vo dhammā kusalā kusalasaṃkhātā sācariyakānaṃ tehi vivecetukāmo evaṃ vadāmi santi ca kho nigrodha akusalā dhammā appahīnā saṃkilesikā ponobhavikā saddarā dukkhavipākā āyatiṃ jātijarāmaraṇiyā yesāhaṃ pahānāya dhammaṃ desemi paṭipannānaṃ vo saṃkilesikā dhammā pahīyissanti vodāniyā dhammā abhivaḍḍhissanti paññāpāripūriṃ vepullatañ ca diṭṭhe va dhamme sayaṃ abhiññā sacchikatvā upasampajja viharissathāti evaṃ vutte te paribbājakā tuṇhībhūtā pattakkhandhā adhomukhā pajjhāyantā appaṭibhānā nisīdiṃsu yathā taṃ mārena pariyuṭṭhitacittā atha kho bhagavato etad ahosi sabbe p ime moghapurisā phuṭṭhā pāpimatā yatra hi nāma ekassa pi na evaṃ bhavissati handa mayaṃ aññāṇattham pi samaṇe gotame brahmacariyaṃ carāma kiṃ karissati sattāho ti atha kho bhagavā udumbarikāya paribbājakārāme sīhanādaṃ naditvā vehāsaṃ abbhuggantvā gijjhakūṭe pabbate paccuṭṭhāsi sandhāno gahapati tāvad eva rājagahaṃ pāvisīti udumbarikasīhanādasuttantaṃ dutiyaṃ evam me sutaṃ ekaṃ samayaṃ bhagavā magadhesu viharati mātulāyaṃ tatra kho bhagavā bhikkhū āmantesi bhikkhavo ti bhadante ti te bhikkhū bhagavato paccassosuṃ bhagavā etad avoca attadīpā bhikkhave viharatha attasaraṇā anaññasaraṇā dhammadīpā dhammasaraṇā anaññasaraṇā kathañ ca pana bhikkhave bhikkhu attadīpo viharati attasaraṇo anaññasaraṇo dhammadīpo dhammasaraṇo anaññasaraṇo idha bhikkhave bhikkhu kāye kāyānupassī viharati ātāpī sampajāno satimā vineyya loke abhijjhādomanassaṃ vedanāsu pe cittesu dhammesu dhammānupassī viharati ātāpī sampajāno satimā vineyya loke abhijjhādomanassaṃ evaṃ kho bhikkhave bhikkhu attadīpo viharati attasaraṇo anaññasaraṇo dhammadīpo dhammasaraṇo anaññasaraṇo gocare bhikkhave caratha sake pettike visaye gocare bhikkhave carataṃ sake pettike visaye na lacchati māro na lacchati māro ārammaṇaṃ kusalānaṃ bhikkhave dhammānaṃ samādānahetu evam idaṃ puññaṃ pavaḍḍhatīti bhūtapubbaṃ bhikkhave rājā daḷhanemi nāma ahosi cakkavatti dhammiko dhammarājā cāturanto vijitāvī janapadatthāvariyappatto sattaratanasamannāgato tass imāni satta ratanāni ahesuṃ seyyathīdaṃ cakkaratanaṃ hatthiratanaṃ assaratanaṃ maṇiratanaṃ itthiratanaṃ gahapatiratanaṃ pariṇāyakaratanam eva sattamaṃ sahassaṃ kho pan assa puttā ahesuṃ sūrā vīraṅgarūpā parasenappamaddanā so imaṃ paṭhaviṃ sāgarapariyantaṃ adaṇḍena asatthena dhammena abhivijiya ajjhāvasi atha kho bhikkhave rājā daḷhanemi bahunnaṃ vassānaṃ bahunnaṃ vassasatānaṃ bahunnaṃ vassasahassānaṃ accayena aññataraṃ purisaṃ āmantesi yadā tvaṃ ambho purisa passeyyāsi dibbaṃ cakkaratanaṃ osakkitaṃ ṭhānā cutaṃ atha me āroceyyāsīti evaṃ devāti kho bhikkhave so puriso rañño daḷhanemikassa paccassosi addasā kho bhikkhave so puriso bahunnaṃ vassānaṃ bahunnaṃ vassasatānaṃ bahunnaṃ vassasahassānaṃ accayena dibbaṃ cakkaratanaṃ osakkitaṃ ṭhānā cutaṃ disvā yena rājā daḷhanemi ten upasaṃkami upasaṃkamitvā rājānaṃ daḷhanemiṃ etad avoca yagghe deva jāneyyāsi dibbaṃ te cakkaratanaṃ osakkitaṃ ṭhānā cutan ti atha kho bhikkhave rājā daḷhanemi jeṭṭhaputtaṃ kumāraṃ āmantāpetvā etad avoca dibbaṃ kira me tāta kumāra cakkaratanaṃ osakkitaṃ ṭhānā cutaṃ sutaṃ kho pana m etaṃ yassa rañño cakkavattissa dibbaṃ cakkaratanaṃ osakkati ṭhānā cavati na dāni tena raññā ciraṃ jīvitabbaṃ hotīti bhuttā kho pana me mānusakā kāmā samayo dibbe kāme pariyesituṃ ehi tvaṃ tāta kumāra imaṃ samuddapariyantaṃ paṭhaviṃ paṭipajja ahaṃ pana kesamassuṃ ohāretvā kāsāyāni vatthāni acchādetvā agārasmā anagāriyaṃ pabbajissāmīti atha kho bhikkhave rājā daḷhanemi jeṭṭhaputtaṃ kumāraṃ sādhukaṃ rajje samanusāsitvā kesamassuṃ ohāretvā kāsāyāni vatthāni agārasmā anagāriyaṃ pabbaji sattāhapabbajite kho pana bhikkhave rājisimhi dibbaṃ cakkaratanaṃ antaradhāyi atha kho bhikkhave aññataro puriso yena rājā khattiyo muddhāvasitto ten upasaṃkami upasaṃkamitvā rājānaṃ khattiyaṃ muddhāvasittaṃ etad avoca yagghe deva jāneyyāsi dibbaṃ cakkaratanaṃ antarahitan ti atha kho rājā khattiyo muddhāvasitto dibbe cakkaratane antarahite anattamano ahosi anattamanatañ ca paṭisaṃvedesi so yena ca rājisi ten upasaṃkami rājisiṃ etad avoca yagghe deva jāneyyāsi dibbaṃ cakkaratanaṃ antarahitan ti evaṃ vutte bhikkhave rājisi rājānaṃ khattiyaṃ muddhāvasittaṃ etad avoca mā kho tvaṃ tāta dibbe cakkaratane antarahite anattamano ahosi anattamanatañ ca paṭisaṃvedesi na hi te tāta dibbaṃ cakkaratanaṃ pettikaṃ dāyajjaṃ iṅgha tvaṃ tāta ariye cakkavattivatte vattāhi ṭhānaṃ kho pan etaṃ vijjati yan te ariye cakkavattivatte vattamānassa tadahu posathe paṇṇarase sīsaṃ nahātassa uposathikassa uparipāsādavaragatassa dibbaṃ cakkaratanaṃ bhavissati sahassāraṃ sanemikaṃ sanābhikaṃ sabbākāraparipūran ti katamaṃ pan etaṃ deva ariyaṃ cakkavattivattan ti tena hi tvaṃ tāta dhammaṃ yeva nissāya dhammaṃ sakkaronto dhammaṃ garukaronto dhammaṃ mānento dhammaṃ pūjento dhammaṃ apacāyamāno dhammaddhajo dhammaketu dhammādhipateyyo dhammikaṃ rakkhāvaraṇaguttiṃ saṃvidahassu antojanasmiṃ balakāyasmiṃ khattiyesu anuyuttesu brāhmaṇagahapatikesu negamajānapadesu samaṇabrāhmaṇesu migapakkhīsu mā ca te tāta vijite adhammakāro pavattittha ye ca te tāta vijite adhanā assu tesañ ca dhanam anuppadajjeyyāsi ye ca te tāta vijite samaṇabrāhmaṇā madappamādā paṭiviratā khantisoracce niviṭṭhā ekam attānaṃ damenti ekam attānaṃ samenti ekam attānam parinibbāpenti te kālena kālaṃ upasaṃkamitvā paripuccheyyāsi kiṃ bhante kusalaṃ kiṃ akusalaṃ kiṃ sāvajjam kiṃ anavajjaṃ kiṃ sevitabbaṃ kiṃ na sevitabbaṃ kiṃ me kayiramānaṃ dīgharattaṃ ahitāya dukkhāya assa kiṃ vā pana me kayiramānaṃ dīgharattaṃ hitāya sukhāya assāti tesaṃ sutvā yaṃ akusalaṃ taṃ abhinivajjeyyāsi yaṃ kusalaṃ taṃ samādāya vatteyyāsi idaṃ kho tāta taṃ ariyaṃ cakkavattivattan ti evaṃ devāti kho bhikkhave rājā khattiyo muddhāvasitto rājisissa paṭissutvā ariye cakkavattivatte vatti tassa ariye cakkavattivatte vattamānassa tadahu posathe paṇṇarase sīsaṃ nahātassa uposathikassa uparipāsādavaragatassa dibbaṃ cakkaratanaṃ pātur ahosi sahassāraṃ sanemikaṃ sanābhikaṃ sabbākāraparipūraṃ disvā rañño khattiyassa muddhāvasittassa etad ahosi sutaṃ kho pana me taṃ yassa rañño khattiyassa muddhāvasittassa tadahu posathe paṇṇarase sīsaṃ nahātassa uposathikassa uparipāsādavaragatassa dibbaṃ cakkaratanaṃ pātu bhavati sahassāraṃ sanemikaṃ sanābhikaṃ sabbākāraparipūraṃ so hoti cakkavattīti assaṃ nu kho ahaṃ rājā cakkavattīti atha kho bhikkhave rājā khattiyo muddhāvasitto uṭṭhāy āsanā ekaṃsaṃ uttarāsaṅgaṃ karitvā vāmena hatthena bhiṃkāraṃ gahetvā dakkhiṇena hatthena cakkaratanaṃ abbhukkiri pavattatu bhavaṃ cakkaratanaṃ abhivijinātu bhavaṃ cakkaratanan ti atha kho taṃ bhikkhave cakkaratanaṃ puratthimaṃ disaṃ pavatti anvad eva rājā cakkavatti saddhiṃ caturaṅginiyā senāya yasmiṃ kho pana bhikkhave padese cakkaratanaṃ patiṭṭhāsi tattha rājā cakkavatti vāsaṃ upagacchi saddhiṃ caturaṅginiyā senāya ye kho pana bhikkhave puratthimāya disāya paṭirājāno te rājānaṃ cakkavattiṃ upasaṃkamitvā evam āhaṃsu ehi kho mahārāja sāgataṃ mahārāja sakan te mahārāja anusāsa mahārājāti rājā cakkavatti evam āha pāṇo na hantabbo adinnaṃ n ādātabbaṃ kāmesu micchā na caritabbā musā na bhāsitabbā majjaṃ na pātabbaṃ yathābhuttañ ca bhuñjathāti ye kho pana bhikkhave puratthimāya disāya paṭirājāno te rañño cakkavattissa anuyuttā ahesuṃ atha kho taṃ bhikkhave cakkaratanaṃ puratthimaṃ samuddaṃ ajjhogahetvā dakkhiṇaṃ disaṃ pavatti pe anuyuttā ahesuṃ atha kho taṃ bhikkhave cakkaratanaṃ dakkhiṇaṃ samuddaṃ ajjhogahetvā paccuttāritvā pacchimaṃ disaṃ pavatti pe anuyuttā ahesuṃ atha kho taṃ bhikkhave cakkaratanaṃ pacchimaṃ samuddaṃ ajjhogahetvā paccuttaritvā uttaraṃ disaṃ pavatti anvad eva rājā cakkavatti saddhiṃ caturaṅginiyā senāya yasmiṃ kho pana bhikkhave padese cakkaratanaṃ tattha rājā cakkavatti vāsaṃ upagacchi saddhiṃ caturaṅginiyā senāya ye kho pana bhikkhave uttarāya disāya paṭirājāno te rājānaṃ cakkavattiṃ upasaṃkamitvā evam āhaṃsu ehi kho mahārāja sāgataṃ mahārāja sakan te mahārāja anusāsa mahārājāti rājā cakkavatti evam āha pāṇo na hantabbho adinnaṃ n ādātabbaṃ kāmesu micchā na caritabbā musā na bhāsitabbā majjaṃ na pātabbaṃ yathābhuttañ ca bhuñjathāti ye kho pana bhikkhave uttarāya disāya paṭirājāno te rañño cakkavattissa anuyuttā ahesuṃ atha kho taṃ bhikkhave cakkaratanaṃ samuddapariyantaṃ paṭhaviṃ abhivijinitvā tam eva rājadhāniṃ paccāgantvā rañño cakkavattissa antepuradvāre atthakaraṇapamukhe akkhāhataṃ maññe aṭṭhāsi rañño cakkavattissa antepuraṃ upasobhayamānaṃ dutiyo pi kho bhikkhave rājā cakkavatti tatiyo pi kho bhikkhave rājā cakkavatti catuttho pi kho bhikkhave rājā cakkavatti pañcamo pi kho bhikkhave rājā cakkavatti chaṭṭho pi kho bhikkhave rājā cakkavatti sattamo pi kho bhikkhave rājā cakkavatti bahunnaṃ vassānaṃ bahunnaṃ vassasatānaṃ bahunnaṃ vassasahassānaṃ accayena aññataraṃ purisaṃ āmantesi yadā kho tvaṃ ambho purisa passeyyāsi dibbaṃ cakkaratanaṃ osakkitaṃ ṭhānā cutaṃ atha me āroceyyāsīti evaṃ devāti kho bhikkhave so puriso rañño cakkavattissa paccassosi addasā kho bhikkhave so puriso bahunnaṃ vassānaṃ bahunnaṃ vassasatānaṃ bahunnaṃ vassasahassānaṃ accayena dibbaṃ cakkaratanaṃ osakkitaṃ ṭhānā cutaṃ disvā yena rājā cakkavatti ten upasaṃkami upasaṃkamitvā rājānaṃ cakkavattiṃ etad avoca yagghe deva jāneyyāsi dibban te cakkaratanaṃ osakkitaṃ ṭhānā cutan ti atha kho bhikkhave rājā cakkavatti jeṭṭhaputtaṃ kumāraṃ āmantāpetvā etad avoca dibbaṃ kira me tāta kumāra cakkaratanaṃ osakkitaṃ thānā cutaṃ sutaṃ kho pana me taṃ yassa rañño cakkavattissa dibbaṃ cakkaratanaṃ osakkati ṭhānā cavati na dāni tena raññā ciraṃ jīvitabbaṃ hotīti bhuttā kho pana me mānusakā kāmā samayo dibbe kāme pariyesituṃ ehi tvaṃ tāta kumāra imaṃ samuddapariyantaṃ paṭhaviṃ paṭipajja ahaṃ pana kesamassuṃ ohāretvā kāsāyāni vatthāni acchādetvā agārasmā anagāriyaṃ pabbajissāmīti atha kho bhikkhave rājā cakkavatti jeṭṭhaputtaṃ kumāraṃ sādhukaṃ rajje samanusāsitvā kesamassuṃ ohāretvā kāsāyāni vatthāni acchādetvā agārasmā anagāriyaṃ pabbaji sattāhapabbajite kho pana bhikkhave rājisimhi dibbaṃ cakkaratanaṃ antaradhāyi atha kho bhikkhave aññataro puriso yena rājā khattiyo muddhāvasitto ten upasaṃkami upasaṃkamitvā rājānaṃ khattiyaṃ muddhāvasittaṃ etad avoca yagghe deva jāneyyāsi dibbaṃ cakkaratanaṃ antarahitan ti atha kho bhikkhave rājā khattiyo muddhāvasitto dibbe cakkaratane antarahite anattamano ahosi anattamanatañ ca paṭisaṃvedesi no ca kho rājisiṃ upasaṃkamitvā ariyaṃ cakkavattivattaṃ pucchi so samaten eva sudaṃ janapadaṃ pasāsati tassa samatena janapadaṃ pasāsato na pubbe nāparaṃ janapadā pabbanti yathā taṃ pubbakānaṃ rājūnaṃ ariye cakkavattivatte vattamānānaṃ atha kho bhikkhave amaccā pārisajjā gaṇakamahāmattā anīkaṭṭhā dovārikā mantass ājīvino sannipatitvā rājānaṃ khattiyaṃ muddhāvasittaṃ upasaṃkamitvā etad avocuṃ na kho te deva samatena janapadaṃ pasāsato pubbe nāparaṃ janapadā pabbanti yathā taṃ pubbakānaṃ rājūnaṃ ariye cakkavattivatte vattamānāmaṃ saṃvijjanti kho te deva vijite amaccā pārisajjā gaṇakamahāmatta anīkaṭṭhā dovārikā mantass ājīvino mayañ c eva aññe ca ye mayaṃ ariyaṃ cakkavattivattaṃ dhārema tvaṃ deva amhe ariyaṃ cakkavattivattaṃ puccha tassa te mayaṃ ariyaṃ cakkavattivattaṃ puṭṭhā vyākarissāmāti atha kho bhikkhave rājā khattiyo amacce pārisajje gaṇakamahāmatte anīkaṭṭhe dovārike mantass ājīvino sannipātāpetvā ariyaṃ cakkavattivattaṃ pucchi tassa te ariyaṃ cakkavattivattaṃ puṭṭhā vyākariṃsu tesaṃ sutvā dhammikaṃ hi kho rakkhāvaraṇaguttiṃ saṃvidahi no ca kho adhanānaṃ dhanam anuppadāsi adhanānaṃ dhane daliddiyaṃ vepullaṃ agamāsi daliddiye vepullagate aññataro puriso paresaṃ adinnaṃ theyyasaṃkhātaṃ ādiyi tam etaṃ aggahesuṃ gahetvā rañño khattiyassa muddhavasittassa dassesuṃ ayaṃ deva puriso paresaṃ adinnaṃ theyyasaṃkhātaṃ ādiyīti evaṃ vutte bhikkhave rājā khattiyo muddhāvasitto taṃ purisaṃ etad avoca saccaṃ kira tvaṃ ambho purisa paresaṃ adinnaṃ theyyasaṃkhātaṃ ādiyīti saccaṃ devāti kiṃ kāraṇā ti na hi deva jīvāmīti atha kho bhikkhave rājā khattiyo muddhāvasitto tassa purisassa dhanam anuppadāsi iminā tvaṃ ambho purisa dhanena attanā ca jīvāhi mātāpitaro ca posehi puttadārañ ca posehi kammante ca payojehi samaṇesu brāhmaṇesu uddhaggikaṃ dakkhiṇaṃ patiṭṭhāpehi sovaggikaṃ sukhavipākaṃ saggasaṃvattanikan ti evaṃ devāti kho bhikkhave so puriso rañño khattiyassa muddhāvasittassa paccassosi aññataro pi kho bhikkhave puriso paresaṃ adinnaṃ theyyasaṃkhātam ādiyi tam enaṃ aggahesuṃ gahetvā rañño khattiyassa dassesuṃ ayaṃ deva puriso paresaṃ adinnaṃ theyyasaṃkhātaṃ ādiyīti evaṃ vutte bhikkhave rājā khattiyo muddhāvasitto purisaṃ etad avoca saccaṃ kira tvaṃ ambho purisa paresaṃ adinnaṃ theyyasaṃkhātaṃ ādiyīti saccaṃ devāti kiṃ kāraṇā ti na hi deva jīvāmīti atha kho bhikkhave rājā khattiyo muddhāvasitto tassa purisassa dhanam anuppadāsi iminā tvaṃ ambho purisa dhanena attanā ca upajīvāhi mātāpitaro ca posehi puttadārañ ca posehi kammante ca payojehi samaṇesu brāhmaṇesu uddhaggikaṃ dakkhiṇaṃ patiṭṭhāpehi sovaggikaṃ sukhavipākaṃ saggasaṃvattanikan ti evaṃ devāti kho so bhikkhave puriso rañño khattiyassa muddhāvasittassa paccassosi assosuṃ kho bhikkhave manussā ye kira bho paresaṃ adinnaṃ theyyasaṃkhātaṃ ādiyanti tesaṃ rājā dhanam anuppadesīti sutvāna tesaṃ etad ahosi yan nūna mayam pi paresaṃ adinnaṃ theyyasaṃkhātaṃ ādiyeyyāmāti atha kho bhikkhave aññataro puriso paresaṃ adinnaṃ theyyasaṃkhātaṃ ādiyi tam enaṃ aggahesuṃ gahetvā rañño khattiyassa muddhāvasittassa dassesuṃ ayaṃ deva puriso paresaṃ adinnaṃ theyyasaṃkhātaṃ ādiyīti evaṃ vutte bhikkhave rājā khattiyo muddhāvasitto taṃ purisaṃ etad avoca saccaṃ kira tvaṃ ambho purisa paresaṃ adinnaṃ theyyasaṃkhātaṃ ādiyīti saccaṃ devāti kiṃ kāraṇā ti na hi deva jīvāmīti atha kho bhikkhave rañño khattiyassa muddhāvasittassa etad ahosi sace kho ahaṃ yo yo paresaṃ adinnaṃ theyyasaṃkhātaṃ ādiyissati tassa tassa dhanam anuppadāmi evam idaṃ adinnādānaṃ pavaḍḍhissati yan nūnāhaṃ imaṃ purisaṃ sunisedhaṃ nisedheyyaṃ mūlaghaccaṃ kareyyaṃ sīsam assa chindeyyan ti atha kho bhikkhave rājā khattiyo muddhāvasitto purise āṇāpesi tena hi bhaṇe imaṃ purisaṃ daḷhāya rajjuyā pacchābāhaṃ gāḷhabandhanaṃ bandhitvā khuramuṇḍaṃ karitvā kharassarena paṇavena rathiyāya rathiyaṃ siṅghāṭakena siṅghāṭakaṃ parinetvā dakkhiṇena dvārena nikkhamitvā dakkhiṇato nagarassa sunisedhaṃ nisedhetha mūlaghaccaṃ karotha sīsam assa chindathāti evaṃ devāti kho bhikkhave te purisā rañño khattiyassa muddhāvasittassa paṭissutvā taṃ purisaṃ daḷhāya rajjuyā pacchābāhaṃ gāḷhabandhanaṃ bandhitvā khuramuṇḍaṃ karitvā kharassarena paṇavena rathiyāya rathiyaṃ siṅghāṭakena siṅghāṭakaṃ parinetvā dakkhiṇena dvārena nikkhamitvā dakkhiṇato nagarassa sunisedhaṃ nisedhesuṃ mūlaghaccaṃ akaṃsu sīsam assa chindiṃsu assosuṃ kho bhikkhave manussā ye kira bho paresaṃ adinnaṃ theyyasaṃkhātaṃ ādiyanti te rājā sunisedhaṃ nisedheti mūlaghaccaṃ karoti sīsāni tesaṃ chindatīti sutvāna tesaṃ etad ahosi yan nūna mayam pi tiṇhāni satthāni kārāpeyyāma tiṇhāni satthāni kārāpetvā yesaṃ adinnaṃ theyyasaṃkhātaṃ ādiyissāma te sunisedhaṃ nisedhessāma mūlaghaccaṃ karissāma sīsāni tesaṃ chindissāmāti te tiṇhāni satthāni kārāpesuṃ tiṇhāni satthāni kārāpetvā gāmaghātam pi upakkamiṃsu kātuṃ nigamaghātam pi upakkamiṃsu kātuṃ nagaraghātam pi upakkamiṃsu kātuṃ panthadūhanam pi upakkamiṃsu kātuṃ te yesaṃ adinnaṃ theyyasaṃkhātaṃ ādiyanti te sunisedhaṃ nisedhenti mūlaghaccaṃ karonti sīsāni tesaṃ chindanti iti kho bhikkhave adhanānaṃ dhane ananuppadiyamāne daliddiyaṃ vepullam agamāsi daliddiye vepullagate adinnādānaṃ vepullam agamāsi adinnādāne vepullagate satthaṃ vepullam agamāsi satthe vepullagate pāṇātipāto vepullam agamāsi pāṇātipāte vepullagate musāvādo vepullam agamāsi musāvāde vepullagate tesaṃ sattānaṃ āyu pi parihāyi vaṇṇo pi parihāyi tesaṃ āyunā pi parihāyamānānaṃ vaṇṇena pi parihāyamānānaṃ asītivassasahassāyukānaṃ manussānaṃ cattārīsaṃ vassasahassāyukā puttā ahesuṃ cattārīsaṃ vassasahassāyukesu bhikkhave manussesu aññataro puriso paresaṃ adinnaṃ theyyasaṃkhātaṃ ādiyi tam enaṃ aggahesuṃ gahetvā rañño khattiyassa muddhāvasittassa dassesuṃ ayaṃ deva puriso paresaṃ adinnaṃ theyyasaṃkhātaṃ ādiyīti evaṃ vutte bhikkhave rājā khattiyo muddhāvasitto taṃ purisaṃ etad avoca saccaṃ kira tvaṃ ambho purisa paresaṃ adinnaṃ theyyasaṃkhātaṃ ādiyīti na hi devāti avaca sampajānamusā bhāsi iti kho bhikkhave adhanānaṃ dhane ananuppadiyamāne daliddiyaṃ vepullam agamāsi daliddiye vepullagate adinnādānaṃ vāpullam agamāsi adinnādāne vepullagate satthaṃ vepullam agamāsi satthe vepullagate pāṇātipāto vepullam agamāsi pāṇātipāte vepullagate musāvādo vepullam agamāsi musāvāde vepullagate tesaṃ sattānaṃ āyu pi parihāyi vaṇṇo pi parihāyi āyunā pi parihāya vaṇṇena pi parihāyamānānaṃ cattārīsaṃ vassasahassāyukānaṃ manussānaṃ vīsativassasahassāyukā puttā ahesuṃ vīsativassasahassāyukesu bhikkhave manussesu aññataro puriso paresaṃ adinnaṃ theyyasaṃkhātaṃ ādiyi tam enaṃ aññataro puriso rañño khattiyassa muddhāvasittassa ārocesi itthannāmo deva puriso paresaṃ adinnaṃ theyyasaṃkhātaṃ ādiyīti pesuññam akāsi iti kho bhikkhave adhanānaṃ dhane na anuppadiyamāne daliddiyaṃ vepullam agamāsi daliddiye vepullagate adinnādānaṃ vepullam agamāsi pe vācāya vepullagatāya tesaṃ sattānaṃ āyu pi parihāyi vaṇṇo pi parihāyi tesaṃ āyunā pi parihāyamānānaṃ vaṇṇena pi parihāyamānānaṃ vīsativassasahassāyukānaṃ dasavassasahassāyukā puttā ahesuṃ dasavassasahassāyukesu bhikkhave manussesu ek idaṃ sattā vaṇṇavanto honti ek idaṃ sattā dubbaṇṇā tattha ye te sattā dubbaṇṇā te vaṇṇavante satte abhijjhāyantā paresaṃ dāresu cārittaṃ āpajjiṃsu iti kho bhikkhave adhanānaṃ dhane ananuppadiyamāne daliddiyaṃ vepullam agamāsi daliddiye vepullagate vepullam agamāsi pe kāmesu micchācāro vepullam agamāsi kāmesu micchācāre vepullagate tesaṃ sattānam āyu pi parihāyi vaṇṇo pi parihāyi tesaṃ āyunā pi parihāyamānānaṃ vaṇṇena pi parihāyamānānaṃ dasavassasahassāyukānaṃ manussānaṃ pañcavassasahassāyukā puttā ahesuṃ pañcavassasahassāyukesu bhikkhave manussesu dve dhammā vepullam agamaṃsu pharusā vācā samphappalāpo ca dvīsu dhammesu vepullagatesu tesaṃ sattānaṃ āyu pi parihāyi vaṇṇo pi parihāyi tesaṃ āyunā pi parihāyamānānaṃ vaṇṇena pi parihāyamānānaṃ pañcavassasahassāyukānaṃ manussānaṃ app ekacce aḍḍhateyyavassasahassāyukā app ekacce dve vassasahassāyukā puttā ahesuṃ aḍḍhateyyavassasahassāyukesu bhikkhave manussesu abhijjhāvyāpādo vepullam agamāsi abhijjhāvyāpāde vepullagate tesaṃ sattānaṃ āyu pi parihāyi vaṇṇo pi parihāyi tesaṃ āyunā pi parihāyamānānaṃ vaṇṇena pi parihāyamānānaṃ aḍḍhateyyavassasahassāyukānaṃ manussānaṃ vassasahassāyukā puttā ahesuṃ vassasahassāyukesu bhikkhave manussesu micchādiṭṭi vepullam agamāsi micchādiṭṭhiyā vepullagatāyā tesaṃ sattānaṃ āyu pi parihāyi vaṇṇo pi parihāyi tesaṃ āyunā pi parihāyamānānaṃ vaṇṇena pi parihāyamānānaṃ vassasahassāyukānaṃ manussānaṃ pañcavassasatāyukā puttā ahesuṃ pañcavassasatāyukesu bhikkhave manussesu tayo dhammā vepullam agamaṃsu adhammarāgo visamalobho micchādhammo tīsu dhammesu vepullagatesu tesaṃ sattānaṃ āyu pi parihāyi vaṇṇo pi parihāyī tesaṃ āyunā pi parihāyamānānaṃ vaṇṇena pi parihāyamānānaṃ pañcavassasatāyukānaṃ manussānaṃ app ekacce aḍḍhateyyavassasatāyukā app ekacce dvevassasatāyukā puttā ahesuṃ aḍḍhateyyavassasatāyukesu bhikkhave manussesu ime dhammā vepullam agamaṃsu amatteyyatā apetteyyatā asāmaññatā abrahmaññatā nakulejeṭṭhāpacāyitā iti kho bhikkhave adhanānaṃ dhane ananuppadiyamāne daliddiyam vepullam agamāsi daliddiye vepullagate adinnādānaṃ vepullam agamāsi adinnādāne vepullagate satthaṃ vepullam agamāsi satthe vepullagate pāṇātipāto vepullam agamāsi vepullagate musāvādo vepullam agamāsi musāvāde vepullagate vācā vepullam agamāsi vācāya vepullagatāya kāmesu micchācāro vepullam agamāsi kāmesu micchācāre vepullagate dve dhammā vepullam agamaṃsu pharusā vācā samphappalāpo ca dvīsu dhammesu vepullagatesu abhijjhāvyāpādo vepullam agamāsi abhijjhāvyāpāde vepullagate micchādiṭṭhi vepullam agamāsi micchādiṭṭhiyā vepullagatāya tayo dhammā vepullam agamaṃsu adhammarāgo visamalobho micchādhammo tīsu dhammesu vepullagatesu ime dhammā vepullam agamaṃsu amatteyyatā apetteyyatā asāmaññatā abrahmaññatā nakulejeṭṭhāpacāyitā imesu dhammesu vepullagatesu tesaṃ sattānaṃ āyu pi parihāyi vaṇṇo pi parihāyi tesaṃ āyunā pi parihāyamānānaṃ vaṇṇena pi parihāyamānānaṃ vassasatāyukānaṃ manussānaṃ vassasatāyukā puttā ahesuṃ bhavissati bhikkhave so samayo yaṃ imesaṃ manussānaṃ dasavassāyukā puttā bhavissanti dasavassāyukesu bhikkhave manussesu pañcavassikā kumārikā alampateyyā bhavissanti dasavassāyukesu bhikkhave manussesu imāni rasāni antaradhāyissanti seyyathīdaṃ sappi navanītaṃ telaṃ loṇaṃ dasavassāyukesu bhikkhave manussesu kudrūsako aggaṃ bhojanānaṃ bhavissati seyyathā pi bhikkhave etarahi sālimaṃsodano aggaṃ evam eva kho bhikkhave manussesu kudrūsako aggaṃ bhojanānaṃ bhavissati dasavassāyukesu bhikkhave manussesu dasa kusalakammapathā sabbena sabbaṃ antaradhāyissanti dasa akusalakammapathā ativiya dippissanti dasavassāyukesu bhikkhave manussesu kusalan ti pi na bhavissati kuto pana kusalassa kārako dasavassāyukesu bhikkhave manussesu ye te bhavissanti amatteyyā asāmaññā abrahmaññā nakulejeṭṭhāpacāyino te pujjā ca bhavissanti pāsaṃsā ca seyyathā pi bhikkhave etarahi petteyyā sāmaññā brahmaññā kulejeṭṭhāpacāyino te ca pāsaṃsā ca evam eva kho bhikkhave dasavassāyukesu manussesu ye te bhavissanti amatteyyā apetteyyā asāmaññā abrahmaññā nakulejeṭṭhāpacāyino te ca bhavissanti pāsaṃsā ca dasavassāyukesu bhikkhave manussesu na bhavissati mātā ti vā mātucchā ti vā mātulānī ti vā ācāriyabhariyā ti vā garūnaṃ dārā ti vā sambhedaṃ loko gamissati yathā ajeḷakā kukkuṭasūkarā soṇasigālā dasavassāyukesu bhikkhave manussesu tesaṃ sattānaṃ aññamaññamhi tibbo āghāto paccupaṭṭhito bhavissati tibbo vyāpādo tibbo manopadoso tibbaṃ vadhakacittaṃ mātu pi puttamhi puttassa pi mātari pitu pi puttamhi puttassa pi pitari bhātu pi bhātari bhātu pi bhaginiyā bhaginiyā pi bhātari tibbo āghāto paccupaṭṭhito bhavissati tibbo vyāpādo tibbo manopadoso tibbaṃ vadhakacittaṃ seyyathā pi bhikkhave māgavikassa migaṃ disvā tibbo āghāto paccupaṭṭhito hoti tibbo viyāpādo tibbo manopadoso tibbaṃ vadhakacittaṃ evam eva kho bhikkhave dasavassāyukesu manussesu tesaṃ sattānaṃ aññamaññamhi tibbo āghāto paccupaṭṭhito bhavissati tibbo vyāpādo tibbo manopadoso tibbaṃ vadhakacittaṃ mātu pi puttamhi puttassa pi mātari pitu pi puttamhi puttassa pi pitari bhātu pi bhātari bhātu pi bhaginiyā bhaginiyā pi bhātari tibbo āghāto paccupaṭṭhito bhavissati tibbo vyāpādo tibbo manopadoso tibbaṃ vadhakacittaṃ dasavassāyukesu bhikkhave manussesu sattāhaṃ satthantarakappo bhavissati te aññamaññam migasaññaṃ paṭilabhissanti tesaṃ tiṇhāni satthāni hatthesu pātubhavissanti te tiṇhena satthena esa migo esa migo ti aññamaññaṃ jīvitā voropessanti atha kho tesaṃ bhikkhave sattānaṃ ekaccānaṃ evaṃ bhavissati mā ca mayaṃ kañci mā c amhe koci yan nūna mayaṃ tiṇagahaṇaṃ vā vanagahaṇaṃ vā rukkhagahaṇam vā nadīviduggaṃ vā pabbatavisamaṃ vā pavisitvā vanamūlaphalāhārā yāpeyyāmāti te tiṇagahaṇaṃ vanagahaṇaṃ rukkhagahaṇaṃ nadīviduggaṃ pabbatavisamaṃ pavisitvā sattāhaṃ vanamūlaphalāhārā yāpeyyanti te tassa sattāhassa accayena tiṇagahaṇā vanagahaṇā rukkhagahaṇā nadīviduggā pabbatavisamā nikkhamitvā aññamaññaṃ āliṅgitvā sabhā gāyissanti samassāsissanti diṭṭhā bho sattā jīvasi diṭṭhā bho sattā jīvasīti atha kho tesaṃ bhikkhave sattānaṃ evaṃ bhavissati mayaṃ kho akusalānaṃ dhammānaṃ samādānahetu āyataṃ pattā yan nūna mayaṃ kusalaṃ kareyyāma kiṃ kusalaṃ kareyyāma yan nūna mayaṃ pāṇātipātā virameyyāma idaṃ kusalaṃ dhammaṃ samādāya vatteyyāmāti te pāṇātipātā viramissanti idaṃ kusalaṃ dhammaṃ samādāya vattissanti te kusalānaṃ dhammānaṃ samādānahetu āyunā pi vaḍḍhissanti vaṇṇena pi vaḍḍhissanti tesaṃ āyunā pi vaḍḍhamānānaṃ vaṇṇena pi vaḍḍhamānānaṃ dasavassāyukānaṃ manussānaṃ vīsativassāyukā puttā bhavissanti atha kho tesaṃ bhikkhave sattānaṃ evaṃ bhavissati mayaṃ kho kusalānaṃ dhammānaṃ samādānahetu āyunā pi vaḍḍhāma vaṇṇena pi vaḍḍhāma yan nūna mayaṃ bhiyyosomattāya kusalaṃ kareyyāma yan nūna mayaṃ adinnādānā virameyyāma kāmesu micchācārā virameyyāma musāvādā virameyyāma vācāya virameyyāma pharusāya vācāya virameyyāma samphappalāpā virameyyāma abhijjhaṃ pajaheyyāma vyāpādaṃ pajaheyyāma micchādiṭṭhiṃ pajaheyyāma tayo dhamme pajaheyyāma adhammarāgaṃ visamalobhaṃ micchādhammaṃ yan nūna mayaṃ matteyyā assāma petteyyā sāmaññā brahmaññā kulejeṭṭhāpacāyino idaṃ kusalaṃ dhammaṃ samādāya te matteyyā bhavissanti petteyyā sāmaññā brahmaññā kulejeṭṭhāpacāyino idaṃ kusalaṃ dhammaṃ samādāya vattissanti te kusalānaṃ dhammānaṃ samādānahetu āyunā pi vaḍḍhissanti vaṇṇena pi vaḍḍhissanti tesaṃ āyunā pi vaḍḍhamānānaṃ vaṇṇena pi vaḍḍhamānānaṃ vīsativassāyukānaṃ manussānaṃ cattārīsavassāyukā puttā bhavissanti cattārīsavassāyukānaṃ manussānaṃ asītivassāyukā puttā bhavissanti asītivassāyukānaṃ manussānaṃ saṭṭhivassasatāyukā puttā bhavissanti saṭṭhivassasatāyukānaṃ manussānaṃ vīsaṃtīṇivassasatāyukā puttā bhavissanti vīsaṃtīṇivassasatāyukānaṃ manussānaṃ cattārīsaṃchabbassasatāyukā puttā bhavissanti cattārīsaṃchabbassasatāyukānaṃ manussānaṃ dvevassasahassāyukā puttā bhavissanti dvevassasahassāyukānaṃ manussānaṃ cattārivassasahassāyukā puttā bhavissanti cattārivassasahassāyukānaṃ manussānaṃ aṭṭhavassasahassāyukā puttā bhavissanti aṭṭhavassasahassāyukānaṃ manussānaṃ vīsativassasahassāyukā puttā bhavissanti vīsativassasahassā yukānaṃ manussānaṃ cattārīsaṃvassasahassāyukā puttā bhavissanti cattārīsaṃvassasahassāyukānaṃ manussānaṃ asītivassasahassāyukā puttā bhavissanti asītivassasahassāyukesu bhikkhave manussesu pañcavassasatikā kumārikā alaṃpateyyā bhavissanti asītivassasahassāyukesu bhikkhave manussesu tayo ābādhā bhavissanti icchā anasanaṃ jarā asītivassasahassāyukesu bhikkhave manussesu ayaṃ jambudīpo iddho c eva bhavissati phīto ca kukkuṭasampātikā gāmanigamarājadhāniyo asītivassasahassāyukesu bhikkhave manussesu ayaṃ jambudīpo avīci maññe phuṭo bhavissati manussehi seyyathā pi nalavanaṃ vā saravanaṃ vā asītivassasahassāyukesu bhikkhave manussesu ayaṃ bārāṇasī ketumatī nāma rājadhānī bhavissati iddhā c eva phītā ca bahujanā ca ākiṇṇamanussā ca subhikkhā ca asītivassasahassāyukesu bhikkhave manussesu imasmiṃ jambudīpe caturāsītinagarasahassāni bhavissanti ketumatīrājadhānipamukhāni asītivassasahassāyukesu bhikkhave manussesu ketumatiyā rājadhāniyā saṃkho nāma rājā uppajjissati cakkavatti dhammiko dhammarājā cāturanto janapadatthāvariyappatto sattaratanasamannāgato tass imāni ratanāni bhavissanti seyyathīdaṃ cakkaratanaṃ hatthiratanaṃ assaratanaṃ maṇiratanaṃ itthiratanaṃ gahapatiratanaṃ pariṇāyakaratanam eva sattamaṃ sahassaṃ kho pan assa puttā bhavissanti sūrā vīraṅgarūpā parasenappamaddanā so imaṃ paṭhaviṃ sāgarapariyantaṃ adaṇḍena asatthena dhammena abhivijiya ajjhāvasissati asītivassasahassāyukesu bhikkhave manussesu metteyyo nāma bhagavā loke uppajjissati arahaṃ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṃ buddho bhagavā seyyathā pi ham etarahi loke uppanno arahaṃ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṃ buddho bhagavā so imaṃ lokaṃ sadevakaṃ samārakaṃ sabrahmakaṃ sassamaṇabrāhmaṇiṃ pajaṃ sadevamanussaṃ sayaṃ abhiññā sacchikatvā pavedessati seyyathā pi haṃ etarahi imaṃ lokaṃ sadevakaṃ samārakaṃ sabrahmakaṃ sassamaṇabrāhmaṇiṃ pajaṃ sadevamanussaṃ sayaṃ abhiññā sacchikatvā pavedemi so dhammaṃ desissati ādikalyāṇaṃ majjhekalyāṇaṃ pariyosānakalyāṇaṃ sātthaṃ savyañjanaṃ kevalaparipuṇṇaṃ parisuddhaṃ brahmacariyaṃ pakāsessati seyyathā pi ham etarahi dhammaṃ desemi ādikalyāṇaṃ majjhekalyāṇaṃ pariyosānakalyāṇaṃ sātthaṃ savyañjanaṃ kevalaparipuṇṇaṃ parisuddhaṃ brahmacariyaṃ pakāsemi so anekasahassaṃ bhikkhusaṃghaṃ pariharissati seyyathā pi haṃ etarahi anekasataṃ bhikkhusaṃghaṃ pariharāmi atha kho bhikkhave saṃkho nāma rājā yen assa yūpo raññā mahāpanādena kārāpito taṃ yūpaṃ ussāpetvā ajjhāvasitvā daditvā vissajjetvā samaṇabrāhmaṇakapaṇiddhikavanibbakayācakānaṃ dānaṃ datvā metteyyassa bhagavato arahato sammāsambuddhassa santike kesamassuṃ ohāretvā kāsāyāni vatthāni acchādetvā agārasmā anagāriyaṃ pabbajissati so evaṃ pabbajito samāno eko vūpakaṭṭho appamatto ātāpī pahitatto viharanto na cirass eva yass atthāya kulaputtā sammad eva agārasmā anagāriyaṃ pabbajanti tad anuttaraṃ brahmacariyaṃ pariyosānaṃ diṭṭhe va dhamme sayaṃ abhiññā sacchikatvā upasampajja viharissati attadīpā bhikkhave viharatha attasaraṇā anaññasaraṇā dhammadīpā dhammasaraṇā anaññasaraṇā kathañ ca bhikkhave bhikkhu attadīpo viharati attasaraṇo anaññasaraṇo dhammadīpo dhammasaraṇo anaññasaraṇo idha bhikkhave bhikkhu kāye kāyānupassī viharati ātāpī sampajāno satimā vineyya loke abhijjhādomanassaṃ vedanāsu citte dhammesu dhammānupassī viharati ātāpī sampajāno satimā vineyya loke abhijjhādomanassaṃ evaṃ kho bhikkhave bhikkhu attadīpo viharati attasaraṇo anaññasaraṇo dhammadīpo dhammasaraṇo anaññasaraṇo gocare bhikkhave caratha sake pettike visaye gocare bhikkhave carantā sake pettike visaye āyunā pi vaḍḍhissatha vaṇṇena pi vaḍḍhissatha sukhena pi vaḍḍhissatha bhogena pi vaḍḍhissatha balena pi vaḍḍhissatha kiñ ca bhikkhave bhikkhuno āyusmiṃ idha bhikkhave bhikkhu chandasamādhipadhānasaṃkhārasamannāgataṃ iddhipādaṃ bhāveti viriyasamādhi pe cittasamādhi vīmaṃsāsamādhipadhānasaṃkhārasamannāgataṃ iddhipādaṃ bhāveti so imesam catunnaṃ iddhipādānaṃ bhāvitattā bahulīkatattā ākaṅkhamāno kappaṃ vā tiṭṭheyya kappāvasesaṃ vā idaṃ kho bhikkhave bhikkhuno āyusmiṃ vadāmi kiñ ca bhikkhave bhikkhuno vaṇṇasmiṃ idha bhikkhave bhikkhu sīlavā hoti pātimokkhasaṃvarasaṃvuto viharati ācāragocarasampanno anumattesu vajjesu bhayadassāvī samādāya sikkhati sikkhāpadesu idaṃ kho bhikkhave bhikkhuno vaṇṇasmiṃ kiñ ca bhikkhave bhikkhuno sukhasmiṃ idha bhikkhave bhikkhu vivicc eva kāmehi vivicca akusaladhammehi savitakkaṃ savicāraṃ vivekajaṃ pītisukhaṃ paṭhamajjhānaṃ upasampajja viharati vitakkavicārānaṃ vūpasamā ajjhattaṃ sampasādanaṃ cetaso avitakkaṃ avicāraṃ samādhijam pītisukhaṃ dutiyajjhānaṃ pe tatiyajjhānaṃ pe catutthajjhānaṃ upasampajja viharati idaṃ kho bhikkhave bhikkhuno sukhasmiṃ kiñ ca bhikkhave bhikkhuno bhogasmiṃ idha bhikkhave bhikkhu mettāsahagatena cetasā ekaṃ disaṃ pharitvā viharati tathā dutiyaṃ tathā tatiyaṃ tathā catutthaṃ iti uddham adho tiriyaṃ sabbadhi sabbattatāya sabbāvantaṃ lokaṃ mettāsahagatena cetasā vipulena mahaggatena appamāṇena averena avyāpajjhena pharitvā viharati karuṇā cetasā muditāsahagatena cetasā upekhāsahagatena cetasā vipulena mahaggatena appamāṇena avyāpajjhena pharitvā viharati idaṃ kho bhikkhave bhikkhuno bhogasmiṃ kiñ ca bhikkhave bhikkhuno balasmiṃ idha bhikkhave bhikkhu āsavānaṃ khayā anāsavaṃ cetovimuttiṃ paññāvimuttiṃ diṭṭhe va dhamme sayaṃ abhiññā sacchikatvā upasampajja viharati idaṃ kho bhikkhave bhikkhuno balasmiṃ nāhaṃ bhikkhave aññaṃ ekabalam pi samanupassāmi evaṃ duppasahaṃ yathayidaṃ bhikkhave mārabalaṃ kusalānaṃ bhikkhave dhammānaṃ samādānahetu evam idam puññaṃ pavaḍḍhatīti idam avoca bhagavā attamanā te bhikkhū bhagavato bhāsitaṃ abhinandun ti cakkavattisīhanādasuttantaṃ tatiyaṃ evam me sutaṃ ekaṃ samayaṃ bhagavā sāvatthiyaṃ viharati pubbārāme migāramātu pāsāde tena kho pana samayena vāseṭṭhabhāradvājā bhikkhūsu parivasanti bhikkhubhāvaṃ ākaṅkhamānā atha kho bhagavā sāyaṇhasamayaṃ patisallānā vuṭṭhito pāsādā orohitvā pāsādapacchāyāyaṃ abbhokāse caṅkamati addasā kho vāseṭṭho bhagavantaṃ sāyaṇhasamayaṃ patisallānā vuṭṭhitaṃ pāsādā orohitvā pāsāda abbhokāse caṅkamantaṃ disvā bhāradvājaṃ āmantesi ayaṃ āvuso bhāradvāja bhagavā sāyaṇhasamayaṃ patisallānā vuṭṭhito pāsādā orohitvā pāsādapacchāyāyaṃ abbhokāse caṅkamati āyām āvuso bhāradvāja yena bhagavā ten upasaṃkamissāma app eva nāma labheyyāma bhagavato santikā dhammiṃ kathaṃ savanāyāti evam āvuso ti kho bhāradvājo vāseṭṭhassa paccassosi atha kho vāseṭṭhabhāradvājā yena bhagavā ten upasaṃkamiṃsu upasaṃkamitvā bhagavantaṃ abhivādetvā bhagavantaṃ caṅkamantaṃ anucaṅkamiṃsu atha kho bhagavā vāseṭṭhaṃ āmantesi tumhe khv attha vāseṭṭha brāhmaṇajaccā brāhmaṇakulīnā brāhmaṇakulā agārasmā anagāriyaṃ pabbajitā kacci vo vāseṭṭha brāhmaṇā na akkosanti na paribhāsantīti taggha no bhante brāhmaṇā akkosanti paribhāsanti attarūpāya paribhāsāya paripuṇṇāya no aparipuṇṇāyāti yathākathaṃ pana vo vāseṭṭha brāhmaṇā akkosanti paribhāsanti attarūpāya paribhāsāya paripuṇṇāya no aparipuṇṇāyāti brāhmaṇā bhante evam āhaṃsu brāhmaṇo va seṭṭho vaṇṇo hīno añño vaṇṇo brāhmaṇo va sukko vaṇṇo kaṇho añño vaṇṇo brāhmaṇā va sujjhanti no abrāhmaṇā brāhmaṇā va brahmuno puttā orasā mukhato jātā brahmajā brahmanimmitā brahmadāyādā te tumhe seṭṭhaṃ vaṇṇaṃ hitvā hīnam attha vaṇṇaṃ yadidaṃ muṇḍake samaṇake ibbhe kaṇhe bandhupādāpacce tayidaṃ na sādhu tayidaṃ nappatirūpaṃ yaṃ tumhe seṭṭhaṃ vaṇṇaṃ hitvā hīnam attha vaṇṇaṃ ajjhūpagatā yadidaṃ muṇḍake samaṇake ibbhe kaṇhe bandhupādāpacce ti evaṃ kho no bhante brāhmaṇā akkosanti paribhāsanti attarūpāya paribhāsāya paripuṇṇāya no aparipuṇṇāyāti taggha vo vāseṭṭha brāhmaṇā porāṇaṃ assarantā evam āhaṃsu brāhmaṇo va seṭṭho vaṇṇo hīno añño vaṇṇo brāhmaṇo va sukko vaṇṇo kaṇho añño vaṇṇo brāhmaṇā va sujjhanti no abrāhmaṇā brāhmaṇā va brahmuno puttā orasā mukhato jātā brahmajā brahmanimmitā brahmadāyādā ti dissanti kho pana vāseṭṭha brāhmaṇānaṃ brāhmaṇiyo utuniyo pi gabbhiniyo pi vijāyamānā pi pāyamānā pi te ca brāhmaṇā yonijā va samānā evam āhaṃsu brāhmaṇo va seṭṭho vaṇṇo pe brahmadāyādā ti te brahmānañ c eva abbhācikkhanti musā ca bhāsanti bahuñ ca apuññaṃ pasavanti cattāro me vāseṭṭha vaṇṇā khattiyā brāhmaṇā vessā suddā khattiyo pi kho vāseṭṭha idh ekacco pāṇātipāti hoti adinnādāyi hoti kāmesu micchācāri hoti musāvādi hoti pisuṇāvāco hoti pharusāvāco hoti samphappalāpī hoti abhijjhālū hoti vyāpannacitto hoti micchādiṭṭhi hoti iti kho vāseṭṭha ye me dhammā akusalā akusalasaṃkhātā sāvajjā sāvajjasaṃkhātā asevitabbā asevitabbasaṃkhātā nālamariyā nālamariyasaṅkhātā kaṇhā kaṇhavipākā viññūgarahitā khattiye pi te idh ekacce sandissanti brāhmaṇo pi kho vāseṭṭha pe vesso pi kho vāseṭṭha pe suddo pi kho vāseṭṭha idh ekacco pāṇātipāti pe micchādiṭṭhi hoti iti kho vāseṭṭha ye me dhammā akusalā akusalasaṃkhāta pe kaṇhā kaṇhavipākā viññūgarahitā sudde pi te idh ekacce sandissanti khattiyo pi kho vāseṭṭha idh ekacco pāṇātipātā paṭivirato hoti adinnādānā paṭivirato hoti kāmesu micchācārā paṭivirato hoti musāvādā paṭivirato hoti pisuṇāya vācāya paṭivirato hoti pharusāya vācāya paṭivirato hoti samphappalāpā paṭivirato hoti anabhijjhālū hoti avyāpannacitto hoti sammādiṭṭhi hoti iti kho vāseṭṭha ye me dhammā kusalā kusalasaṃkhātā anavajjā anavajjasaṃkhātā sevitabbā sevitabbasaṃkhātā alamariyā alamariyasaṅkhātā sukkā sukkavipākā viññuppasatthā khattiye pi te idh ekacce sandissanti brāhmaṇo pi kho vāseṭṭha pe vesso pi kho vāseṭṭha pe suddo pi kho vāseṭṭha idh ekacco pāṇātipātā paṭivirato hoti pe anabhijjhālū hoti avyāpannacitto hoti sammādiṭṭhi hoti iti kho vāseṭṭha ye me dhammā kusalā kusalasaṃkhātā anavajjā anavajjasaṃkhātā sevitabbā sevitabbasaṃkhātā alamariyā alamariyasaṃkhātā sukkā sukkavipākā viññuppasatthā sudde pi te idh ekacce sandissanti imesu kho vāseṭṭha catūsu vaṇṇesu evam ubhayavokiṇṇesu vattamānesu kaṇhasukkesu dhammesu viññūgarahitesu c eva viññūpasatthesu ca yad ettha brāhmaṇā evam āhaṃsu brāhmaṇo va seṭṭho vaṇṇo hīno añño vaṇṇo brāhmaṇo va sukko vaṇṇo kaṇho añño vaṇṇo brāhmaṇā va sujjhanti no abrāhmaṇā brāhmaṇā va brahmuno puttā orasā mukhato jātā brahmajā brahmanimmitā brahmadāyādā ti taṃ tesaṃ viññū nānujānanti taṃ kissa hetu imesaṃ hi vāseṭṭha catunnaṃ vaṇṇānaṃ yo hoti bhikkhu arahaṃ khīṇāsavo vusitavā katakaraṇīyo ohitabhāro anuppattasadattho parikkhīṇabhavasaṃyojano sammadaññā vimutto so tesaṃ aggam akkhāyati dhammen eva no adhammena dhammo hi vāseṭṭha seṭṭho jane tasmiṃ diṭṭhe c eva dhamme abhisamparāyañ ca tadaminā p etaṃ vāseṭṭha pariyāyena veditabbaṃ yathā dhammo seṭṭho jane tasmiṃ diṭṭhe c eva dhamme abhisamparāyañ ca jānāti kho vāseṭṭha rājā pasenadikosalo samaṇo gotamo anuttaro sakyakulā pabbajito ti sakyā kho pana vāseṭṭha rañño pasenadikosalassa anuyuttā bhavanti karonti kho vāseṭṭha sakyā raññe pasenadimhi kosale nipaccakāraṃ abhivādanaṃ paccuṭṭhānaṃ añjalikammaṃ sāmīcikammaṃ iti kho vāseṭṭha yaṃ karonti sakyā raññe pasenadimhi kosale nipaccakāraṃ abhivādanaṃ paccuṭṭhānaṃ añjalikammaṃ sāmīcikammaṃ karoti taṃ rājā pasenadikosalo tathāgate nipaccakāraṃ abhivādanaṃ paccuṭṭhānaṃ añjalikammaṃ sāmīcikammaṃ nanu sujāto samaṇo gotamo dujjāto ham asmi balavā samaṇo gotamo dubbalo ham asmi pāsādiko samaṇo gotamo dubbaṇṇo ham asmi mahesakkho samaṇo gotamo appesakkho ham asmīti atha kho taṃ dhammaṃ yeva sakkaronto dhammaṃ garukaronto dhammaṃ mānento dhammaṃ pūjento dhammaṃ apacāyamāno evaṃ rājā pasenadikosalo tathāgate nipaccakāraṃ karoti abhivādanaṃ paccuṭṭhānaṃ añjalikammaṃ sāmīcikammaṃ iminā kho etaṃ vāseṭṭha pariyāyena veditabbaṃ yathā dhammo seṭṭho jane tasmiṃ diṭṭhe c eva dhamme abhisamparāyañ ca tumhe khv attha vāseṭṭha nānājaccā nānānāmā nānāgottā nānākulā agārasmā anagāriyaṃ pabbajitā ke tumhe ti puṭṭhā samānā samaṇā sakyaputtiy paṭijānātha yassa kho pan assa vāseṭṭha tathāgate saddhā niviṭṭhā mūlajātā patiṭṭhitā daḷhā asaṃhārikā samaṇena vā brāhmaṇena vā devena vā mārena vā brahmunā vā kenaci vā lokasmiṃ tass etaṃ kallaṃ vacanāya bhagavato mhi putto oraso mukhato jāto dhammajo dhammanimmito dhammadāyādo ti taṃ kissa hetu tathāgatassa h etaṃ vāseṭṭha adhivacanaṃ dhammakāyo iti pi brahmakāyo iti pi dhammabhūto iti pi brahmabhūto iti pīti hoti kho so vāseṭṭha yaṃ kadāci karahaci dīghassa addhuno accayena ayaṃ loko saṃvaṭṭati saṃvaṭṭamāne loke yebhuyyena sattā ābhassarasaṃvaṭṭanikā honti te tattha honti manomayā pītibhakkhā sayampabhā antalikkhacarā subhaṭṭhāyino ciram addhānaṃ tiṭṭhanti hoti kho so vāseṭṭha samayo yaṃ kadāci karahaci dīghassa addhuno accayena ayaṃ loko vivaṭṭati vivaṭṭamāne loke yebhuyyena sattā ābhassarakāyā cavitvā itthattaṃ āgacchanti te ca honti manomayā pītibhakkhā sayampabhā antalikkhacarā subhaṭṭhāyino ciraṃ dīgham addhānaṃ tiṭṭhanti ekodakībhūtaṃ kho pana vāseṭṭha tena samayena hoti andhakāro andhakāratimisā na candimasuriyā paññāyanti na nakkhattāni tārakarūpāni paññāyanti na rattindivā paññāyanti na māsaddhamāsā paññāyanti na utusaṃvaccharā paññāyanti na itthipumā paññāyanti sattā sattā tv eva saṅkhyaṃ gacchanti atha kho tesaṃ vāseṭṭha sattānaṃ kadāci karahaci dīghassa addhuno accayena rasapaṭhavī udakasmiṃ samatāni seyyathā pi nāma tattassa nibbāyamānassa upari santānakaṃ hoti evam evaṃ pātur ahosi sā ahosi vaṇṇasampannā gandhasampannā rasasampannā seyyathā pi nāma sampannaṃ vā sappi sampannaṃ vā navanītaṃ evaṃ vaṇṇā ahosi seyyathā pi nāma khuddamadhu anelakaṃ evam assādā ahosi atha kho vāseṭṭha aññataro satto lolajātiko ambho kim ev idaṃ bhavissatīti rasapaṭhaviṃ aṅguliyā sāyi tassa rasapaṭhaviṃ aṅguliyā sāyato acchādesi taṇhā c assa okkami aññatare pi kho vāseṭṭha sattā tassa sattassa diṭṭhānugatiṃ āpajjamānā rasapaṭhaviṃ aṅguliyā sāyiṃsu tesaṃ rasapaṭhaviṃ aṅguliyā sāyataṃ acchādesi taṇhā ca tesaṃ atha kho te vāseṭṭha sattā rasapaṭhaviṃ hatthehi ālumpakārakaṃ upakkamiṃsu paribhuñjituṃ yato kho vāseṭṭha sattā rasapaṭhaviṃ hatthehi ālumpakārakaṃ upakkamiṃsu paribhuñjituṃ atha tesaṃ sattānaṃ sayampabhā antaradhāyi sayampabhāya antarahitāya candimasuriyā pātur ahaṃsu candimasuriyesu pātubhūtesu nakkhattāni tārakarūpāni pātur ahaṃsu nakkhattesu tārakarūpesu pātu bhūtesu rattindivā paññāyiṃsu rattindivesu paññāyamānesu māsaddhamāsā paññāyiṃsu māsaddhamāsesu paññāyamānesu utusaṃvaccharā paññāyiṃsu ettāvatā kho vāseṭṭha ayaṃ loko puna vivaṭṭo hoti atha kho te vāseṭṭha sattā rasapathaviṃ paribhuñjantā tambhakkhā tad ciraṃ dīgham addhānaṃ aṭṭhaṃsu yathā yathā kho te vāseṭṭha sattā rasapaṭhaviṃ paribhuñjantā tambhakkhā tad ciraṃ dīgham addhānaṃ aṭṭhaṃsu tathā tathā tesaṃ sattānaṃ kharattañ c eva kāyasmiṃ okkami vaṇṇavevaṇṇatā ca paññāyittha ek idaṃ sattā vaṇṇavanto honti ek idaṃ dubbaṇṇā tattha ye te sattā vaṇṇavanto te dubbaṇṇe satte atimaññanti mayam etehi vaṇṇavantatarā amheh ete dubbaṇṇatarā ti tesaṃ vaṇṇātimānapaccayā mānātimānajātikānaṃ rasapaṭhavī antaradhāyi rasāya paṭhaviyā antarahitāya sannipatiṃsu sannipatitvā anutthuniṃsu aho rasaṃ aho rasan ti tad etarahi pi manussā kiñcid eva sādhu rasaṃ labhitvā evam āhaṃsu aho rasaṃ aho rasan ti tad eva porāṇaṃ aggaññaṃ akkharaṃ anupatanti na tv ev assa atthaṃ ājānanti atha kho tesaṃ vāseṭṭha sattānaṃ rasāya paṭhaviyā antarahitāya bhūmipappaṭako pātur ahosi seyyathā pi nāma ahicchattako evam evaṃ pātur ahosi so ahosi vaṇṇasampanno gandhasampanno rasasampanno seyyathā pi nāma sampannaṃ vā sappi sampannaṃ vā navanītaṃ evaṃvaṇṇo ahosi seyyathā pi nāma khuddaṃ madhuṃ aneḷakaṃ evam assādo ahosi atha kho te vāseṭṭha sattā bhūmipappaṭakaṃ upakkamiṃsu paribhuñjituṃ te taṃ paribhuñjantā tambhakkhā tadāhārā ciraṃ dīgham addhānaṃ aṭṭhaṃsu yathā yathā kho te vāseṭṭha sattā bhūmipappaṭakaṃ paribhuñjantā tambhakkhā tadāhārā ciraṃ addhānaṃ aṭṭhaṃsu tathā tathā tesaṃ sattānaṃ bhiyyosomattāya kharattañ c eva kāyasmiṃ okkami vaṇṇavevaṇṇatā ca paññāyittha ek idaṃ sattā vaṇṇavanto honti ek idaṃ sattā dubbaṇṇā tattha ye te sattā vaṇṇavanto te dubbaṇṇe satte atimaññanti mayam etehi vaṇṇavantatarā amheh ete dubbaṇṇatarā ti tesaṃ vaṇṇātimānapaccayā mānātimānajātikānaṃ bhūmipappaṭako antaradhāyi bhūmipappaṭake antarahite badālatā pātur ahosi seyyathā pi nāma kalambukā evam evaṃ pātur ahosi sā ahosi vaṇṇasampannā gandhasampannā rasasampannā seyyathā pi nāma sampannaṃ vā sappi sampannaṃ vā navanītaṃ evaṃvaṇṇā ahosi seyyathā pi nāma khuddamadhuaneḷakaṃ evam assādā ahosi atha kho te vāseṭṭha sattā badālataṃ upakkamiṃsu paribhuñjituṃ te tam paribhuñjantā tambhakkhā tadāhārā ciraṃ dīgham addhānaṃ aṭṭhaṃsu yathā yathā kho te vāseṭṭha sattā badālataṃ paribhuñjantā tambhakkhā tadāhārā ciraṃ dīgham addhānaṃ tathātathā tesaṃ sattānaṃ bhiyyosomattāya kharattañ c eva kāyasmiṃ okkami vaṇṇavevaṇṇatā ca paññāyittha ek idaṃ sattā vaṇṇavanto honti ek idaṃ sattā dubbaṇṇā tattha ye te sattā vaṇṇavanto te dubbaṇṇe satte atimaññanti mayam etehi vaṇṇavantatarā amheh ete dubbaṇṇatarā ti tesaṃ vaṇṇātimānapaccayā mānātimānajātikānaṃ badālatā antaradhāyi badālatāya antarahitāya sannipatiṃsu sannipatitvā ahu vata no ahāyi vata no badālatā ti tad etarahi pi manussā kenacid eva dukkhadhammena puṭṭhā evam āhaṃsu ahu vata no ahāyi vata no ti tad eva porāṇaṃ aggaññaṃ akkharaṃ anupatanti na tv ev assa atthaṃ ājānanti atha kho tesaṃ vāseṭṭha sattānaṃ badālatāya antarahitāya akaṭṭhapāko sāli pātur ahosi akaṇo athuso sugandho taṇḍulapphalo yan taṃ sāyaṃ sāyamāsāya āharanti pāto taṃ hoti pakkaṃ paṭivirūḷhaṃ yan taṃ pāto pātarāsāya āharanti sāyaṃ taṃ hoti pakkaṃ paṭivirūḷhaṃ nāpadānaṃ paññāyati atha kho te vāseṭṭha sattā akaṭṭhapākaṃ sāliṃ paribhuñjantā tambhakkhā tadāhārā ciraṃ dīgham addhānaṃ aṭṭhaṃsu yathā yathā kho te vāseṭṭha sattā akaṭṭhapākaṃ sāliṃ paribhuñjantā tambhakkhā tad ciraṃ dīgham addhānaṃ aṭṭhaṃsu tathā tathā tesaṃ sattānaṃ bhiyyosomattāya kharattañ c eva kāyasmiṃ okkami vaṇṇavevaṇṇatā ca paññāyittha itthiyā ca itthiliṅgaṃ pātur ahosi purisassa purisaliṅgaṃ itthī ca sudaṃ ativelaṃ purisaṃ upanijjhāyati puriso ca itthiṃ tesaṃ ativelaṃ aññam aññaṃ upanijjhāyataṃ sārāgo udapādi pariḷāho kāyasmiṃ okkami te pariḷāhapaccayā methunaṃ dhammaṃ paṭiseviṃsu ye kho pana te vāseṭṭha tena samayena sattā passanti methunaṃ dhammaṃ paṭisevante aññe paṃsuṃ khipanti aññe seṭṭhiṃ khipanti aññe gomayaṃ khipanti nassa asuci nassa asucīti kathaṃ hi nāma satto sattassa evarūpaṃ karissatīti tad etarahi pi manussā ekaccesu janapadesu vadhuyā nibbuyhamānāya aññe paṃsuṃ khipanti aññe seṭṭhim khipanti aññe gomayaṃ khipanti tad eva porāṇaṃ aggaññaṃ akkharaṃ anupatanti na tv ev assa atthaṃ ājānanti adhammasammataṃ kho pana vāseṭṭha tena samayena hoti tad etarahi dhammasammataṃ ye kho pana vāseṭṭha tena samayena sattā methunaṃ dhammaṃ paṭisevanti te māsam pi dvemāsam pi na labhanti gāmaṃ vā nigamaṃ vā pavisituṃ yato kho vāseṭṭha te sattā tasmiṃ samaye asaddhamme ativelaṃ pātavyataṃ āpajjiṃsu atha agārāni upakkamiṃsu kātuṃ tass eva asaddhammassa paṭicchādanatthaṃ atha kho vāseṭṭha aññatarassa sattassa alasajātikassa etad ahosi ambho kim evāhaṃ vihaññāmi sāliṃ āharanto sāyaṃ sāyamāsāya pāto pātarāsāya yannūnāhaṃ sāliṃ āhareyyaṃ sakid eva sāyapātarāsāyāti atha kho so vāseṭṭha satto sāliṃ āhāsi sakid eva sāyapātarāsāya atha kho vāseṭṭha aññataro satto yena so satto ten upasaṃkami upasaṃkamitvā taṃ sattaṃ etad avoca ehi bho satta sālāhāraṃ gamissāmāti alaṃ bho satta āhato me sāli sakid eva sāyapātarāsāyāti atha kho so vāseṭṭha satto tassa sattassa diṭṭhānugatiṃ āpajjamāno sāliṃ āhāsi sakid eva dvīhāya evam pi kira bho sādhūti atha kho aññataro satto yena so satto ten upasaṃkami upasaṃkamitvā taṃ sattaṃ etad avoca ehi bho satta sālāhāraṃ gamissāmāti alaṃ bho satta āhato me sāli sakid eva dvīhāyāti atha kho so vāseṭṭha satto tassa sattassa diṭṭhānugatiṃ āpajjamāno sāliṃ āhāsi sakid eva catuhāya evam pi kira bho sādhūti atha kho vāseṭṭha aññataro satto yena so satto ten upasaṃkami upasaṃkamitvā taṃ sattaṃ etad avoca ehi bho satta sālāhāraṃ gamissāmāti alaṃ bho satta āhato me sāli sakid eva catuhāyāti atha kho so vāseṭṭha satto tassa sattassa diṭṭhānugatiṃ āpajjamāno sāliṃ āhāsi sakid eva aṭṭhāhāya evam pi kira bho sādhūti yato kho te vāseṭṭha sattā sannidhikārakaṃ sāliṃ upakkamiṃsu paribhuñjituṃ atha kaṇo pi taṇḍulaṃ pariyonandhi thuso pi taṇḍulaṃ pariyonandhi lūnam pi nappaṭivirūḷhaṃ apadānaṃ paññāyittha saṇḍasaṇḍā sāliyo aṭṭhaṃsu atha kho te vāseṭṭha sattā sannipatiṃsu sannipatitvā anutthuniṃsu pāpakā vata bho dhammā sattesu pātu bhūtā mayaṃ hi pubbe manomayā ahumha pītibhakkhā sayampabhā antalikkhacarā subhaṭṭhāyino ciraṃ dīgham addhānaṃ aṭṭhamha tesaṃ no amhākaṃ kadāci karahaci dīghassa addhuno accayena rasapaṭhavī udakasmiṃ samatāni sā ahosi vaṇṇasampannā gandhasampannā rasasampannā te mayaṃ rasapathaviṃ hatthehi ālumpakārakaṃ upakkamimha paribhuñjituṃ tesaṃ no rasapaṭhaviṃ hatthehi ālumpakārakaṃ upakkamataṃ paribhuñjituṃ sayampabhā antaradhāyi sayampabhāya antarahitāya candimasuriyā pātur ahaṃsu candimasuriyesu pātu bhūtesu nakkhattāni tārakarūpāni pātur ahaṃsu nakkhattesu tārakarūpesu pātu bhūtesu rattiṃdivā paññāyiṃsu rattiṃdivesu paññāyamānesu māsaddhamāsā paññāyiṃsu māsaddhamāsesu paññāyamānesu utusaṃvaccharā paññāyiṃsu te mayaṃ rasapaṭhaviṃ paribhuñjantā tambhakkhā tadāhārā ciraṃ dīgham addhānaṃ aṭṭhamha tesaṃ no pāpakānaṃ ñeva akusalānaṃ dhammānaṃ pātubhāvā rasapaṭhavī antaradhāyi rasapaṭhaviyā antarahitāya bhūmipappaṭako pātur ahosi so ahosi vaṇṇasampanno gandhasampanno rasasampanno te mayaṃ bhūmipappaṭakaṃ upakkamimha paribhuñjituṃ te mayaṃ taṃ paribhuñjantā tambhakkhā tadāhārā ciraṃ dīgham addhānaṃ aṭṭhamha tesaṃ no pāpakānaṃ ñeva akusalānaṃ dhammānaṃ pātubhāvā bhūmipappaṭako antaradhāyi bhūmipappaṭake antarahite badālatā pātur ahosi sā ahosi vaṇṇasampannā gandhasampannā rasasampanna te mayaṃ badālataṃ upakkamimha paribhuñjituṃ te mayaṃ taṃ paribhuñjantā tambhakkhā tadāhārā ciraṃ dīgham addhānaṃ aṭṭhamha tesaṃ no pāpakānaṃ ñeva akusalānaṃ dhammānaṃ pātubhāvā badālatā antaradhāyi badālatāya antarahitāya akaṭṭhapāko sāli pātur ahosi akaṇo athuso suddho sugandho taṇḍulapphalo yan taṃ sāyaṃ sāyamāsāya āharāma pāto taṃ hoti pakkaṃ paṭivirūḷhaṃ yan taṃ pāto pātarāsāya āharāma sāyan taṃ hoti pakkaṃ paṭivirūḷhaṃ nāpadānaṃ paññāyittha te mayaṃ akaṭṭhapākaṃ sāliṃ paribhuñjantā tambhakkhā tadāhārā ciraṃ dīgham addhānaṃ aṭṭhamha tesaṃ no pāpakānaṃ ñeva akusalānaṃ dhammānaṃ pātubhāvā kaṇo pi taṇḍulam pariyonandhi thuso pi taṇḍulam pariyonandhi lūnam pi na paṭivirūḷhaṃ apadānaṃ paññāyittha saṇḍasaṇḍā sāliyo ṭhitā yan nūna mayaṃ sāliṃ vibhajeyyāma mariyādaṃ ṭhapeyyāmāti atha kho te vāseṭṭha sattā sāliṃ vibhajiṃsu mariyādaṃ ṭhapesuṃ atha kho vāseṭṭha aññataro satto lolajātiko sakaṃ bhāgaṃ parirakkhanto aññataraṃ bhāgaṃ adinnaṃ ādiyitvā paribhuñji tam enaṃ aggahesuṃ gahetvā etad avocuṃ pāpakaṃ vata bho satta karosi yatra hi nāma sakaṃ bhāgaṃ parirakkhanto aññataraṃ bhāgaṃ adinnaṃ ādiyitvā paribhuñjasi mā ssu bho satta puna pi evarūpam akāsīti evaṃ bho ti kho vāseṭṭha so satto tesaṃ sattānaṃ paccassosi dutiyam pi kho vāseṭṭha so satto pe tatiyam pi kho vāseṭṭha so satto sakaṃ bhāgaṃ parirakkhanto aññataraṃ bhāgaṃ adinnaṃ paribhuñji tam enaṃ aggahesuṃ aggahetvā etad avocuṃ pāpakaṃ vata bho satta karosi yatra hi nāma sakaṃ bhāgaṃ parirakkhanto aññataraṃ bhāgaṃ adinnaṃ ādiyitvā paribhuñjasi mā ssu bho satta puna pi evarūpam akāsīti aññe pāṇinā pahariṃsu aññe leḍḍunā pahariṃsu aññe daṇḍena pahariṃsu tadagge kho pana vāseṭṭha adinnādānaṃ paññāyati garahā paññāyati musāvādo paññāyati daṇḍādānaṃ paññāyati atha kho te vāseṭṭha sattā sannipatiṃsu sannipatitvā anutthuniṃsu pāpakā vata bho dhammā sattesu pātu bhūtā yatra hi nāma adinnādānaṃ paññāyissati garahā paññāyissati musāvādo paññāyissati daṇḍādānaṃ paññāyissati yan nūna mayaṃ ekaṃ sattaṃ sammanneyyāma so no sammākhīyitabbaṃ khīyeyya sammagarahitabbaṃ garaheyya sammāpabbājetabbaṃ pabbājeyya mayaṃ pan assa bhāgaṃ anuppadassāmāti atha kho te vāseṭṭha sattā yo nesaṃ satto abhirūpataro ca dassanīyataro ca pāsādikataro ca mahesakkhataro ca taṃ sattaṃ upasaṃkamitvā etad avocuṃ ehi bho satta sammākhīyitabbaṃ khīyi sammāgarahitabbaṃ garahi sammāpabbājetabbaṃ pabbājehi mayaṃ pana te sālīnaṃ bhāgaṃ anuppadassāmāti evaṃ bho ti kho vāseṭṭha so satto tesaṃ sattānaṃ paṭissutvā sammākhīyitabbaṃ khīyi sammāgarahitabbaṃ garahi sammāpabbājetabbaṃ pabbājesi te pan assa sālīnaṃ bhāgaṃ anuppadaṃsu mahājanasammato ti kho vāseṭṭha mahāsammato mahāsammato tv eva paṭhamaṃ akkharaṃ upanibbattaṃ khettānaṃ patīti kho vāseṭṭha khattiyo khattiyo tv eva dutiyaṃ akkharaṃ upanibbattaṃ dhammena pare rañjetīti kho vāseṭṭha rājā rājā tv eva tatiyaṃ akkharaṃ upanibbattaṃ iti kho vāseṭṭha evam etassa khattiyamaṇḍalassa porāṇena aggaññena akkharena abhinibbatti ahosi tesaṃ ñeva sattānaṃ anaññesaṃ sadisānaṃ ñeva no asadisānaṃ dhammen eva no adhammena dhammo hi vāseṭṭha seṭṭho jane tasmiṃ diṭṭhe c eva dhamme abhisamparāyañ ca tesaṃ ñeva kho vāseṭṭha sattānaṃ ekaccānaṃ etad ahosi pāpakā vata bho dhammā sattesu pātu bhūtā yatra hi nāma adinnādānaṃ paññāyissati garahā paññāyissati musāvādo paññāyissati daṇḍādānaṃ paññāyissati pabbājanaṃ paññāyissati yan nūna mayaṃ pāpake akusale dhamme bāheyyāmāti te pāpake akusale dhamme pāpake akusale dhamme bāhentīti kho vāseṭṭha brāhmaṇā brāhmaṇā tv eva paṭhamaṃ akkharaṃ upanibbattaṃ te araññāyatane paṇṇakuṭiyo karitvā paṇṇakuṭīsu jhāyanti vītaṅgārā vītadhūmā paṇṇamusalā sāyaṃ sāyamāsāya pāto pātarāsāya gāmanigamarājadhāniyo osaranti ghāsam esanā te ghāsaṃ paṭilabhitvā punad eva araññāyatane paṇṇakuṭīsu jhāyanti tam enaṃ manussā disvā evam āhaṃsu ime kho bho sattā araññāyatane paṇṇakuṭiyo karitvā paṇṇakuṭīsu jhāyanti vītaṅgārā vītadhūmā paṇṇamusalā sāyaṃ sāyamāsāya pāto pātarāsāya gāmanigamarājadhāniyo osaranti ghāsam esanā te ghāsaṃ paṭilabhitvā punad eva araññāyatane paṇṇakuṭīsu jhāyanti jhāyantīti kho pana vāseṭṭha jhāyahā jhāyakā tv eva dutiyaṃ akkharaṃ upanibbattaṃ tesaṃ ñeva kho vāseṭṭha sattānaṃ ekacce sattā araññāyatane paṇṇakuṭīsu taṃ jhānaṃ gāmasāmantaṃ nigama osaritvā ganthe karontā acchenti tam enaṃ manussā disvā evam āhaṃsu ime kho bho sattā araññāyatane paṇṇakuṭīsu taṃ jhānaṃ gāmasāmantaṃ nigamasāmantaṃ osaritvā ganthe karontā acchenti na dān ime jhāyanti na dān ime jhāyantīti kho vāseṭṭha ajjhāyakā tv eva tatiyaṃ akkharaṃ upanibbattaṃ hīnasammataṃ kho pana vāseṭṭha tena samayena hoti tad etarahi seṭṭhasammataṃ iti kho vāseṭṭha evam etassa brāhmaṇamaṇḍalassa porāṇena aggaññena akkharena abhinibbatti ahosi tesaṃ ñeva sattānaṃ anaññesaṃ sadisānaṃ ñeva no asadisānaṃ dhammen eva no adhammena dhammo hi vāseṭṭha seṭṭho jane tasmiṃ diṭṭhe c eva dhamme abhisamparāyañ ca tesaṃ ñeva kho vāseṭṭha sattānaṃ ekacce sattā methunadhammaṃ samādāya vissutakammante payojesuṃ methunadhammaṃ samādāya vissutakammante payojentīti kho vāseṭṭha vessā vessā tv eva akkharaṃ upanibbattaṃ iti kho vāseṭṭha evam etassa vessamaṇḍalassa porāṇena aggaññena akkharena abhinibbatti ahosi tesaṃ ñeva sattānaṃ anaññesaṃ sadisānaṃ ñeva no asadisānaṃ dhammen eva no adhammena dhammo hi vāseṭṭha seṭṭho jane tasmiṃ diṭṭhe c eva dhamme abhisamparāyañ ca tesaṃ ñeva kho vāseṭṭha sattānaṃ ye te sattā avasesā te luddācārā ahesuṃ luddācārā khuddācārā ti kho vāseṭṭha suddā suddā tv eva akkharaṃ upanibbattaṃ iti kho vāseṭṭha evam etassa suddamaṇḍalassa porāṇena aggaññena akkharena abhinibbatti ahosi tesaṃ ñeva sattānam anaññesaṃ sadisānaṃ ñeva no asadisānaṃ dhammen eva no adhammena dhammo hi vāseṭṭha seṭṭho jane tasmiṃ diṭṭhe c eva dhamme abhisamparāyañ ca ahu kho so vāseṭṭha samayo yaṃ khattiyo pi sakaṃ dhammaṃ garahamāno agārasmā anagāriyaṃ pabbajati samaṇo bhavissāmīti brāhmaṇo pi sakaṃ dhammaṃ garahamāno agārasmā anagāriyaṃ pabbajati samaṇo bhavissāmīti vesso pi sakaṃ dhammaṃ garahamāno agārasmā anagāriyaṃ pabbajati samaṇo bhavissāmīti suddo pi sakaṃ dhammaṃ garahamāno agārasmā anagāriyaṃ pabbajati samaṇo bhavissāmīti imehi kho vāseṭṭha catūhi maṇḍalehi samaṇamaṇḍalassa ahosi tesaṃ ñeva sattānaṃ anaññesaṃ sadisānaṃ ñeva no asadisānaṃ dhammen eva no adhammena dhammo hi vāseṭṭha seṭṭho jane tasmiṃ diṭṭhe c eva dhamme abhisamparāyañ ca khattiyo pi kho vāseṭṭha kāyena duccaritaṃ caritvā vācāya duccaritaṃ caritvā manasā duccaritaṃ caritvā micchādiṭṭhiko micchādiṭṭhikammasamādānahetu kāyassa bhedā param maraṇā apāyaṃ duggatiṃ vinipātaṃ nirayaṃ upapajjati brāhmaṇo pi kho vāseṭṭha pe vesso pi kho vāseṭṭha pe suddo pi kho vāseṭṭha pe samaṇo pi kho vāseṭṭha kāyena duccaritaṃ caritvā vācāya duccaritaṃ caritvā manasā duccaritaṃ caritvā micchādiṭṭhiko micchādiṭṭhikammasamādānahetu kāyassa bhedā param maraṇā apāyaṃ duggatiṃ vinipātaṃ nirayaṃ upapajjati khattiyo pi kho vāseṭṭha kāyena sucaritaṃ caritvā vācāya sucaritaṃ caritvā manasā sucaritaṃ caritvā sammādiṭṭhiko sammādiṭṭhikammasamādānahetu kāyassa bhedā param maraṇā sugatiṃ saggaṃ lokaṃ upapajjati brāhmaṇo pi kho vāseṭṭha pe vesso pi kho vāseṭṭha pe suddo pi kho vāseṭṭha pe samaṇo pi kho vāseṭṭha kāyena sucaritaṃ caritvā vācāya sucaritaṃ caritvā manasā sucaritaṃ caritvā sammādiṭṭhiko sammādiṭṭhikammasamādānahetu kāyassa bhedā param maraṇā sugatiṃ saggaṃ lokaṃ upapajjati khattiyo pi kho vāseṭṭha kāyena dvayakārī vācāya dvayakārī manasā dvayakārī vītimissadiṭṭhiko vītimissadiṭṭhikammasamādānahetu kāyassa bhedā param maraṇā sukhadukkhapaṭisaṃ vedī hoti brāhmaṇo pi kho vāseṭṭha pe vesso pi kho vāseṭṭha pe suddo pi kho vāseṭṭha pe samaṇo pi kho vāseṭṭha kāyena dvayakārī vācāya dvayakārī manasā dvayakārī vītimissadiṭṭhiko vītimissadiṭṭhikamma kāyassa bhedā param maraṇā sukhadukkhapaṭisaṃvedī hoti khattiyo pi kho vāseṭṭha kāyena saṃvuto vācāya saṃvuto manasā saṃvuto satannaṃ bodhipakkhiyānaṃ dhammānaṃ bhāvanam anvāya diṭṭhe va dhamme parinibbāyati brāhmaṇo pi kho vāseṭṭha pe vesso pi kho vāseṭṭha pe suddo pi kho vāseṭṭha pe samaṇo pi kho vāseṭṭha kāyena saṃvuto vācāya saṃvuto manasā saṃvuto sattannaṃ bodhipakkhiyānaṃ dhammānaṃ bhāvanam anvāya diṭṭhe va dhamme parinibbāyati imesaṃ hi vāseṭṭha catunnaṃ vaṇṇānaṃ yo hoti bhikkhu arahaṃ khīṇāsavo katakaraṇīyo ohitabhāro anuppattasadattho parikkhīṇabhavasaṃyojano sammadaññā vimutto so nesaṃ aggam akkhāyati dhammen eva no adhammena dhammo hi vāseṭṭha seṭṭho jane tasmiṃ diṭṭhe c eva dhamme abhisamparāyañ ca brahmunā p esā vāseṭṭha gāthā bhāsitā khattiyo seṭṭho jane tasmiṃ ye gotta vijjācaraṇasampanno so seṭṭho devamānuse ti sā kho pan esā vāseṭṭha brahmunā gāthā sugītā no duggītā subhāsitā no dubbhāsitā atthasaṃhitā no anatthasaṃhitā anumatā mayā aham pi vāseṭṭha evaṃ vadāmi khattiyo seṭṭho jane tasmiṃ ye gottapaṭisārino vijjācaraṇasampanno seṭṭho devamānuse ti idam avoca bhagavā attamanā vāseṭṭhabhāradvājā bhagavato bhāsitaṃ abhinandun ti aggaññasuttantaṃ niṭṭhitaṃ catutthaṃ evam me sutaṃ ekaṃ samayaṃ bhagavā nāḷandāyaṃ viharati pāvārikambavane atha kho āyasmā sāriputto yena bhagavā ten upasaṃkami upasaṃkamitvā bhagavantaṃ abhivādetvā ekamantaṃ nisīdi ekamantaṃ nisinno kho āyasmā sāriputto bhagavantaṃ etad avoca evaṃ pasanno ahaṃ bhante bhagavati na cāhu na ca bhavissati na c etarahi vijjati añño samaṇo vā brāhmaṇo vā bhagavatā bhiyyo bhiññataro yadidaṃ sambodhiyan ti uḷārā kho te ayaṃ sāriputta āsabhī vācā bhāsitā ekaṃso gahito sīhanādo nadito evaṃ pasanno ahaṃ bhante bhagavati na cāhu na ca bhavissati na c etarahi vijjati añño samaṇo vā brāhmaṇo vā bhagavatā bhiyyo bhiññataro yadidaṃ sambodhiyan ti kin nu sāriputta ye te ahesuṃ atītam addhānaṃ arahanto sammāsambuddhā sabbe te bhagavanto cetasā ceto paricca viditā evaṃsīlā te bhagavanto ahesuṃ iti pi evaṃdhammā evaṃpaññā evaṃvihārī evaṃ vimuttā te bhagavanto ahesuṃ iti pīti no h etaṃ bhante kim pana sāriputta ye te bhavissanti anāgatam addhānaṃ arahanto sammāsambuddhā sabbe te bhagavanto cetasā ceto paricca viditā evaṃsīlā te bhagavanto bhavissanti iti pi evaṃdhammā evaṃpaññā evaṃvihārī evaṃvimuttā te bhagavanto bhavissanti iti pīti no h etaṃ bhante kim pana sāriputta ahaṃ te etarahi arahaṃ sammāsambuddho cetasā ceto paricca vidito evaṃsīlo bhagavā iti pi evaṃ dhammo evaṃpañño evaṃvihārī evaṃvimutto bhagavā iti pīti no h etaṃ bhante ettha carahi te sāriputta atītānāgatapaccuppannesu arahantesu sammāsambuddhesu cetopariyañāṇaṃ n atthi atha kiñ carahi te ayaṃ sāriputta uḷārā āsabhī vācā bhāsitā ekaṃso gahito sīhanādo nadito evaṃ pasanno ahaṃ bhante bhagavati na cāhu na ca bhavissati na c etarahi vijjati añño samaṇo vā brāhmaṇo vā bhagavatā bhiyyo bhiññataro yadidaṃ sambodhiyan ti na kho me bhante atītānāgatapaccuppannesu arahantesu sammāsambuddhesu cetopariyañāṇaṃ atthi api ca me bhante dhammanvayo vidito seyyathā pi bhante rañño paccantimaṃ nagaraṃ daḷhuddāpaṃ daḷhapākāratoraṇaṃ ekadvāraṃ tatr assa dovāriko paṇḍito viyatto medhāvī aññātānaṃ nivāretā ñātānaṃ pavesetā so tassa nagarassa samantā anupariyāya pathaṃ anukkamante na passeyya pākārasandhiṃ vā pākāravivaraṃ vā bilālanissakkanamattam pi tassa evam assa ye kho keci oḷārikā pāṇā imaṃ nagaraṃ pavisanti vā nikkhamanti vā sabbe te iminā va dvārena pavisanti vā nikkhamanti vā ti evam eva kho me bhante dhammanvayo vidito ye te ahesuṃ atītam addhānaṃ arahanto sammāsambuddhā sabbe te bhagavanto pañca nīvaraṇe pahāya cetaso upakkilese paññāya dubbalīkaraṇe catusu satipaṭṭhānesu supatiṭṭhitacittā satta bojjhaṅge yathābhūtaṃ bhāvetvā anuttaraṃ sammāsambodhiṃ abhisambujjhiṃsu ye pi te bhante bhavissanti anāgatam addhānaṃ arahanto sammāsambuddhā sabbe te bhagavanto pañca nīvaraṇe pahāya cetaso upakkilese paññāya dubbalīkaraṇe catusu satipaṭṭhānesu supatiṭṭhitacittā satta bojjhaṅge yathābhūtaṃ bhāvetvā anuttaraṃ sammā abhisambujjhissanti bhagavā pi bhante etarahi arahaṃ sammāsambuddho pañca nīvaraṇe pahāya cetaso upakkilese paññāya dubbalīkāraṇe catusu satipaṭṭhānesu supatiṭṭhitacitto satta bojjhaṅge yathābhūtaṃ bhāvetvā anuttaraṃ sammāsambodhiṃ abhisambuddho idhāhaṃ bhante yena bhagavā ten upasaṃkamiṃ dhammasavanāya tassa me bhante bhagavā dhammaṃ desesi uttaruttariṃ paṇītapaṇītaṃ kaṇhasukkasappaṭibhāgaṃ yathā yathā me bhante bhagavā dhammaṃ desesi uttaruttariṃ paṇītapaṇītaṃ kaṇhasukkasappaṭibhāgaṃ tathā tathā haṃ tasmiṃ dhamme abhiññā idh ekaccaṃ dhammaṃ dhammesu niṭṭham agamaṃ satthari pasīdiṃ sammāsambuddho bhagavā svākkhāto bhagavatā dhammo supaṭipanno saṃgho ti aparam pana bhante etad ānuttariyaṃ yathā bhagavā dhammaṃ deseti kusalesu dhammesu tatr ime kusalā dhammā seyyathīdaṃ cattāro satipaṭṭhānā cattāro cattāro iddhipādā pañc indriyāni pañca balāni satta bojjhaṅgā ariyo aṭṭhaṅgiko maggo idha bhante bhikkhu āsavānaṃ khayā anāsavaṃ cetovimuttim paññāvimuttiṃ diṭṭhe va dhamme sayaṃ abhiññā sacchikatvā upasampajja viharati etad ānuttariyaṃ bhante kusalesu dhammesu taṃ bhagavā asesam abhijānāti taṃ bhagavato asesam abhijānato uttarim abhiññeyyaṃ n atthi yad abhijānaṃ añño samaṇo vā brāhmaṇo vā bhagavatā bhiyyo bhiññataro assa yadidaṃ kusalesu dhammesu aparam pana bhante etad ānuttariyaṃ yathā bhagavā dhammaṃ deseti āyatanapaññattīsu chay imāni bhante ajjhattikabāhirāni āyatanāni cakkhuṃ c eva rūpā ca sotañ c eva saddā ca ghānañ c eva gandhā ca jivhā c eva rasā ca kāyo c eva phoṭṭhabbā ca mano c eva dhammā ca etad bhante āyatanapaññattīsu taṃ bhagavā asesam abhijānāti taṃ bhagavato asesam abhijānato uttariṃ abhiññeyyaṃ n atthi yad abhijānaṃ añño samaṇo vā brāhmaṇo vā bhagavatā bhiyyo bhiññataro assa yadidaṃ āyatanapaññattīsu aparam pana bhante etad ānuttariyaṃ yathā bhagavā dhammaṃ deseti gabbhāvakkantīsu catasso imā bhante gabbhāvakkantiyo idha bhante ekacco asampajāno c eva mātu kucchiṃ okkamati asampajāno mātu kucchismiṃ ṭhāti asampajāno mātu kucchismā nikkhamati ayaṃ paṭhamā gabbhāvakkanti puna ca paraṃ bhante idh ekacco sampajāno pi kho mātu kucchiṃ okkamati asampajāno mātu kucchismiṃ ṭhāti asampajāno mātu kucchismā nikkhamati ayaṃ dutiyā gabbhāvakkanti puna ca paraṃ bhante idh ekacco sampajāno mātu kucchiṃ okkamati sampajāno mātu kucchismiṃ ṭhāti asampajāno mātu kucchismā nikkhamati ayaṃ tatiyā gabbhāvakkanti puna ca paraṃ bhante idh ekacco sampajāno c eva mātukucchiṃ okkamati sampajāno mātu kucchismiṃ ṭhāti sampajāno mātu kucchismā nikkhamati ayaṃ catutthā gabbhāvakkanti etad ānuttariyaṃ bhante gabbhāvakkantīsu aparam pana bhante etad ānuttariyaṃ yathā bhagavā dhammaṃ deseti ādesanavidhāsu catasso imā bhante ādesanavidhā idha bhante ekacco nimittena ādisati evam pi te mano ittham pi te mano iti pi te cittan ti so bahuṃ ce pi ādisati tath eva taṃ hoti no aññathā ayaṃ paṭhamā ādesanavidhā puna ca paraṃ bhante idh ekacco na h eva kho nimittena ādisati api ca kho manussānaṃ vā amanussānaṃ vā devatānaṃ vā saddaṃ sutvā ādisati evam pi te mano ittham pi te mano iti pi te cittan ti so bahuñ ce pi ādisati tath eva taṃ hoti no aññathā ayaṃ dutiyā ādesanavidhā puna ca paraṃ bhante idh ekacco na h eva kho nimittena ādisati na pi manussānaṃ vā amanussānaṃ vā devatānaṃ vā saddaṃ sutvā ādisati api ca kho vitakkayato vicārayato vitakkavipphārasaddaṃ sutvā ādisati evam pi te mano ittham pi te mano iti pi te cittan ti so bahuñ ce pi ādisati tath eva taṃ hoti no aññathā ayaṃ tatiyā ādesanavidhā puna ca paraṃ bhante idh ekacco na h eva kho nimittena ādisati na pi manussānaṃ vā amanussānaṃ vā devatānaṃ vā saddaṃ sutvā ādisati na pi vitakkayato vicārayato vitakkavipphārasaddaṃ sutvā ādisati api ca kho avitakkaṃ avicāraṃ samādhiṃ samāpannassa cetasā ceto paricca pajānāti yathā imassa bhoto manosaṃkhārā paṇihitā tathā imassa cittassa anantarā amuṃ nāma vitakkaṃ vitakkessatīti so bahuñ ce pi ādisati tath eva taṃ hoti no aññathā ayaṃ catutthā ādesanavidhā etad ānuttariyaṃ bhante ādesanavidhāsu aparam pana bhante etad ānuttariyaṃ yathā bhagavā dhammaṃ deseti dassanasamāpattīsu catasso imā bhante dassanasamāpattiyo idha bhante ekacco samaṇo vā brāhmaṇo vā ātappam anvāya padhānam anvāya anuyogam anvāya appamādam anvāya sammāmanasikāram anvāya tathārūpaṃ cetosamādhiṃ phusati yathā samāhite citte imam eva kāyaṃ uddhaṃ pādatalā adho kesamatthakā tacapariyantaṃ pūraṃ nānappakārassa asucino paccavekkhati atthi imasmiṃ kāye kesā lomā nakhā dantā taco maṃsaṃ nahārū aṭṭhī aṭṭhimiñjā vakkaṃ hadayaṃ yakanaṃ kilomakaṃ pihakaṃ papphāsaṃ antaṃ antaguṇaṃ udariyaṃ karīsaṃ pittaṃ semhaṃ pubbo lohitaṃ sedo medo assu vasā kheḷo siṅghānikā lasikā muttan ti ayaṃ paṭhamā dassanasamāpatti puna ca paraṃ bhante idh ekacco samaṇo vā brāhmaṇo vā ātappam anvāya padhānam anvāya anuyogam anvāya appamādam anvāya sammāmanasikāram anvāya tathārūpaṃ cetosamādhiṃ phusati yathā samāhite citte imam eva kāyaṃ uddhaṃ pādatalā adho kesamatthakā tacapariyantaṃ pūraṃ nānappakārassa asucino paccavekkhati atthi imasmiṃ kāye kesā lomā nakhā dantā taco maṃsaṃ nahārū aṭṭhī aṭṭhimiñjā vakkaṃ hadayaṃ yakanaṃ kilomakaṃ pihakaṃ papphāsaṃ antaṃ antaguṇaṃ udariyaṃ karīsaṃ pittaṃ semhaṃ pubbo lohitaṃ sedo medu assu vasā siṅghānikā lasikā muttaṃ atikkamma ca purisassa chavimaṃsalohitaṃ aṭṭhiṃ paccavekkhati ayaṃ dutiyā dassanasamāpatti puna ca paraṃ bhante pe atikkamma ca purisassa chavimaṃsalohitaṃ aṭṭhiṃ paccavekkhati purisassa ca viññāṇasotaṃ pajānāti ubhayato abbocchinnaṃ idhaloke patiṭṭhitañ ca patiṭṭhitañ ca ayaṃ tatiyā dassanasamāpatti puna ca paraṃ bhante pe atikkamma ca purisassa chavimaṃsalohitaṃ aṭṭhiṃ paccavekkhati purisassa ca viññāṇasotaṃ pajānāti ubhayato abbocchinnaṃ idhaloke appatiṭṭhitañ ca appatiṭṭhitañ ca ayaṃ catutthā dassanasamāpatti etad ānuttariyaṃ bhante dassanasamāpattīsu aparam pana bhante etad ānuttariyaṃ yathā bhagavā dhammaṃ deseti puggalapaññattīsu satt ime bhante puggalā ubhatobhāgavimutto paññāvimutto kāya diṭṭhippatto saddhāvimutto dhammānusārī saddhānusārī etad ānuttariyaṃ bhante puggalapaññattīsu aparam pana bhante etad ānuttariyaṃ yathā bhagavā dhammaṃ deseti padhānesu satt ime bhante bojjhaṅgā satisambojjhaṅgo dhammavicayasambojjhaṅgo viriyasambojjhaṅgo pītisambojjhaṅgo passaddhisambojjhaṅgo samādhisambojjhaṅgo upekhāsambojjhaṅgo etad ānuttariyaṃ bhante padhānesu aparam pana bhante etad ānuttariyaṃ yathā bhagavā dhammaṃ deseti paṭipadāsu catasso imā bhante paṭipadā dukkhā paṭipadā dandhābhiññā dukkhā paṭipadā khippābhiññā sukhā paṭipadā dandhābhiññā sukhā paṭipadā khippābhiññā tatra bhante yāyaṃ paṭipadā dukkhā dandhābhiññā ayaṃ bhante paṭipadā ubhayen eva hīnā akkhāyati dukkhattā ca dandhattā ca tatra bhante yāyaṃ paṭipadā dukkhā khippābhiññā ayaṃ bhante paṭipadā dukkhattā hīnā akkhāyati tatra bhante yāyaṃ paṭipadā sukhā dandhābhiññā ayaṃ bhante paṭipadā dandhattā hīnā akkhāyati tatra bhante yāyaṃ paṭipadā sukhā khippābhiññā ayaṃ bhante paṭipadā ubhayen eva paṇītā akkhāyati sukhattā ca khippattā ca etad ānuttariyaṃ bhante paṭipadāsu aparam pana bhante etad ānuttariyaṃ yathā bhagavā dhammaṃ deseti bhassasamācāre idha bhante ekacco na c eva musāvādūpasaṃhitaṃ vācaṃ bhāsati na ca vebhūtiyaṃ na ca na ca sārambhajaṃ jayāpekkho mantā mantā vācam bhāsati nidhānavatiṃ kālena etad ānuttariyaṃ bhante bhassasamācāre aparam pana bhante etad ānuttariyaṃ yathā bhagavā dhammaṃ deseti purisasīlasamācāre idha bhante ekacco sacco c assa saddho ca na ca kuhako na ca lapako na ca nemittiko na ca nippesiko na ca lābhena lābhaṃ nijigiṃsitā indriyesu guttadvāro bhojane mattaññū samakārī jāgariyānuyogam anuyutto atandito āraddhaviriyo ñāyī satimā kalyāṇapaṭibhāno gatimā dhitimā mutimā na ca kāmesu giddho sato ca nipako ca etad ānuttariyaṃ bhante purisasīlasamācāre aparam pana bhante etad ānuttariyaṃ yathā bhagavā dhammaṃ deseti anusāsanavidhāsu catasso imā bhante anusāsanavidhā jānāti bhante bhagavā paccattaṃ yonisomanasikārā ayaṃ puggalo yathānusiṭṭhaṃ tathā paṭipajjamāno tiṇṇaṃ saṃyojanānaṃ parikkhayā sotāpanno bhavissati avinipātadhammo niyato sambodhiparāyano ti jānāti bhante bhagavā paccattaṃ yonisomanasikārā ayaṃ puggalo yathānusiṭṭhaṃ tathā paṭipajjamāno tiṇṇaṃ saṃyojanānaṃ parikkhayā rāgadosamohānaṃ tanuttā bhavissati sakid eva imaṃ lokaṃ āgantvā dukkhass antaṃ karissatīti jānāti bhante bhagavā paccattaṃ yonisomanasikārā ayaṃ puggalo yathānusiṭṭhaṃ tathā paṭipajjamāno pañcannaṃ orambhāgiyānaṃ saṃyojanānaṃ parikkhayā opapātiko bhavissati tattha parinibbāyī anāvattidhammo tasmā lokā ti jānāti bhante bhagavā paccattaṃ yonisomanasikārā ayaṃ puggalo tathā paṭipajjamāno āsavānaṃ khayā anāsavaṃ cetovimuttiṃ paññāvimuttiṃ diṭṭhe va dhamme sayaṃ abhiññā sacchikatvā upasampajja viharissatīti etad ānuttariyaṃ bhante vidhāsu aparam pana bhante etad ānuttariyaṃ yathā bhagavā dhammaṃ deseti parapuggalavimuttiñāṇe jānāti bhante bhagavā parapuggalaṃ paccattaṃ yonisomanasikārā ayaṃ puggalo tiṇṇaṃ saṃyojanānaṃ parikkhayā sotāpanno bhavissati avinipātadhammo niyato sambodhiparāyano ti jānāti bhante bhagavā parapuggalaṃ paccattaṃ yonisomanasikārā ayaṃ puggalo tiṇṇaṃ saṃyojanānaṃ parikkhayā rāgadosamohānaṃ tanuttā sakadāgāmī sakid eva imaṃ lokaṃ āgantvā dukkhass antaṃ karissatīti jānāti bhante bhagavā paraṃ puggalaṃ paccattaṃ yonisomanasikārā ayaṃ puggalo pañcannaṃ orambhāgiyānaṃ saṃyojanānaṃ parikkhayā opapātiko tattha parinibbāyī anāvattidhammo tasmā lokā ti jānāti bhante bhagavā paraṃ puggalaṃ paccattaṃ yonisomanasikārā ayaṃ puggalo āsavānaṃ khayā anāsavaṃ cetovimuttiṃ paññāvimuttiṃ diṭṭhe va dhamme sayaṃ abhiññā sacchikatvā upasampajja viharissatīti etad ānuttariyaṃ bhante paraṃ puggalaṃ vimuttiñāṇe aparam pana bhante etad ānuttariyaṃ yathā bhagavā dhammaṃ deseti sassatavādesu tayo me bhante sassatavādā idha bhante ekacco samaṇo vā brāhmaṇo vā ātappam anvāya padhānam anvāya anuyogam anvāya appamādam anvāya sammāmanasikāram anvāya tathārūpaṃ cetosamādhiṃ phusati yathā samāhite citte anekavihitaṃ pubbenivāsaṃ anussarati seyyathīdaṃ ekam pi jātiṃ dve pi jātiyo tisso pi jātiyo catasso pi jātiyo pañca pi jātiyo dasa pi jātiyo vīsatim pi jātiyo tiṃsam pi jātiyo cattārīsam pi jātiyo paññāsam pi jātiyo jātisatam pi jātisahassam pi jātisatasahassam pi anekāni pi jātisatāni anekāni pi jātisahassāni anekāni pi jātisatasahassāni amutrāsiṃ evaṃnāmo evaṃgotto evaṃvaṇṇo evamāhāro evaṃsukhadukkhapaṭisaṃvedī evamāyupariyanto so tato cuto amutra upapādiṃ tatrāpāsiṃ evaṃnāmo evaṃgotto evaṃvaṇṇo evamāhāro evaṃsukhadukkhapaṭisaṃvedī evamāyupariyanto so tato cuto idhūpapanno ti iti sākāraṃ sauddesaṃ anekavihitaṃ pubbenivāsaṃ anussarati so evam āha atītaṃ addhānaṃ jānāmi saṃvaṭṭi vā loko vivaṭṭi vā ti anāgataṃ addhānaṃ na jānāmi vā loko vivaṭṭissati vā ti sassato attā ca loko ca vañjho kūṭaṭṭho esikaṭṭhāyiṭṭhito te ca sattā sandhāvanti saṃsaranti cavanti upapajjanti atthi tv eva sassatisaman ti ayaṃ paṭhamo sassatavādo puna ca paraṃ bhante idh ekacco samaṇo vā brāhmaṇo vā ātappam anvāya padhānam anvāya anuyogam anvāya appamādam anvāya sammāmanasikāram anvāya tathārūpaṃ cetosamādhiṃ phusati yathā samāhite citte anekavihitaṃ pubbenivāsaṃ anussarati seyyathīdaṃ ekam pi saṃvaṭṭavivaṭṭaṃ dve pi saṃvaṭṭavivaṭṭāni tīṇi pi saṃvaṭṭavivaṭṭāni cattāri pi saṃvaṭṭavivaṭṭāni pañca pi saṃvaṭṭavivaṭṭāni dasa pi saṃvaṭṭavivaṭṭāni vīsam pi saṃvaṭṭavivaṭṭāni amutrāsiṃ evaṃnāmo evaṃgotto evaṃvaṇṇo evamāhāro evaṃsukhadukkhapaṭisaṃvedī evamāyupariyanto so tato cuto amutra upapādiṃ tatrāpāsiṃ evaṃnāmo evaṃgotto evaṃvaṇṇo evamāhāro evaṃsukhadukkhapaṭisaṃvedī evamāyupariyanto so tato cuto idhūpapanno ti iti sākāraṃ sauddesaṃ anekavihitaṃ pubbenivāsaṃ anussarati so evam āha atītaṃ kho ahaṃ addhānaṃ jānāmi saṃvaṭṭi pi loko vivaṭṭi pi loko anāgataṃ ca kho ahaṃ addhānaṃ jānāmi saṃvaṭṭissati vā loko vivaṭṭissati vā ti sassato attā ca loko ca vañjho kūṭaṭṭho esikaṭṭhāyiṭṭhito te ca sattā sandhāvanti saṃsaranti cavanti upapajjanti atthi tv eva sassatisaman ti ayaṃ dutiyo sassatavādo puna ca paraṃ bhante idh ekacco samaṇo vā brāhmaṇo vā ātappam anvāya pe tathārūpaṃ ceto samādhiṃ phusati yathā samāhite citte anekavihitaṃ pubbenivāsaṃ anussarati seyyathīdaṃ dasa pi saṃvaṭṭavivaṭṭāni vīsatim pi saṃvaṭṭavivaṭṭāni tiṃsam pi saṃvaṭṭavivaṭṭāni cattārīsam pi saṃvaṭṭavivaṭṭāni amutrāsiṃ evaṃnāmo evaṃgotto evaṃvaṇṇo evamāhāro evaṃsukhadukkhapaṭisaṃvedī evamāyupariyanto so tato cuto amutra upapādiṃ tatrāpāsiṃ evaṃnāmo evaṃgotto evaṃvaṇṇo evamāhāro evaṃsukhadukkhapaṭisaṃvedī evamāyupariyanto so tato cuto idhūpapanno ti iti sākāraṃ sauddesaṃ anekavihitaṃ pubbenivāsaṃ anussarati so evam āha atītaṃ addhānaṃ jānāmi saṃvaṭṭi pi loko vivaṭṭi pi loko anāgataṃ addhānaṃ jānāmi saṃvaṭṭissati pi loko vivaṭṭissati pi loko ti sassato attā ca loko ca vañjho kūṭaṭṭho esikaṭṭhāyiṭṭhito te ca sattā sandhāvanti saṃsaranti cavanti upapajjanti atthi tv eva sassatisaman ti ayaṃ tatiyo sassatavādo etad ānuttariyaṃ bhante sassatavādesu aparam pana bhante etad ānuttariyaṃ yathā bhagavā dhammaṃ deseti pubbenivāsānussatiñāṇe idha bhante ekacco samaṇo vā brāhmaṇo vā ātappam anvāya pe tathārūpaṃ cetosamādhiṃ phusati yathā samāhite citte anekavihitaṃ pubbe anussarati seyyathīdaṃ ekam pi jātiṃ dve pi jātiyo tisso pi jātiyo catasso pi jātiyo pañca pi jātiyo dasa pi jātiyo vīsatim pi jātiyo tiṃsam pi jātiyo cattārīsam pi jātiyo paññāsam pi jātiyo jātisatam pi jātisahassam pi jātisatasahassam pi aneke pi saṃvaṭṭakappe aneke pi vivaṭṭakappe aneke pi saṃvaṭṭavivaṭṭakappe evaṃnāmo evaṃgotto evaṃvaṇṇo evamāhāro evaṃsukhadukkhapaṭisaṃvedī evamāyupariyanto so tato cuto amutra upapādiṃ tatrāpāsiṃ evaṃnāmo evaṃgotto evaṃvaṇṇo evamāhāro evaṃsukhadukkhapaṭisaṃvedī evamāyupariyanto so tato cuto idhūpapanno ti iti sākāraṃ sauddesaṃ anekavihitaṃ pubbenivāsaṃ anussarati santi bhante devā yesaṃ na sakkā gaṇanāya vā saṃkhāto vā āyuṃ saṃkhātuṃ api ca yasmiṃ yasmiṃ attabhāve abhinivutthapubbaṃ hoti yadi vā rūpīsu yadi vā arūpīsu yadi vā saññīsu yadi vā asaññīsu yadi vā nevasaññināsaññīsu iti sākāraṃ sauddesaṃ pubbenivāsaṃ anussarati etad ānuttariyaṃ bhante pubbenivāsānussatiñāṇe aparam pana bhante etad ānuttariyaṃ yathā bhagavā dhammaṃ deseti sattānaṃ cutūpapātañāṇe idha bhante ekacco samaṇo vā brāhmaṇo vā ātappam anvāya padhānam anvāya pe tathārūpaṃ cetosamādhiṃ phusati yathā samāhite citte dibbena cakkhunā visuddhena atikkantamānusakena satte passati cavamāne uppajjamāne hīne paṇīte suvaṇṇe dubbaṇṇe sugate duggate yathākammūpage satte pajānāti ime vata bhonto sattā kāyaduccaritena samannāgatā vacīduccaritena samannāgatā manoduccaritena samannāgatā ariyānaṃ upavādakā micchādiṭṭhikā micchādiṭṭhikammasamādānā te kāyassa bhedā param maraṇā apāyaṃ duggatiṃ vinipātaṃ nirayam upapannā ime vā pana bhonto sattā kāyasucaritena samannāgatā vacī pe manosucaritena samannāgatā ariyānaṃ anupavādakā sammādiṭṭhikā sammādiṭṭhikammasamādānā te kāyassa bhedā param maraṇā sugatiṃ saggaṃ lokaṃ upapannā ti iti dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate yathākammūpage satte pajānāti etad bhante sattānaṃ cutūpapātañāṇe aparam pana bhante etad ānuttariyaṃ yathā bhagavā dhammaṃ deseti iddhividhāsu dve mā bhante iddhiyo atthi bhante iddhi yā sāsavā saupadhikā no ariyā ti vuccati atthi bhante iddhi yā anāsavā anupadhikā ariyā ti vuccati katamā ca bhante iddhi yā sāsavā saupadhikā no ariyā ti vuccati idha bhante ekacco samaṇo vā brāhmaṇo vā ātappam anvāya padhānam anvāya anuyogam anvāya appamādam anvāya sammāmanasikāram anvāya tathārūpaṃ cetosamādhiṃ phusati yathāsamāhite citte anekavihitaṃ iddhividhaṃ paccanubhoti eko pi hutvā bahudhā hoti bahudhā pi hutvā eko hoti āvibhāvaṃ tirobhāvaṃ tirokuḍḍaṃ tiropākāraṃ tiropabbataṃ asajjamān gacchati seyyathā pi ākāse paṭhaviyā pi ummujjanimujjaṃ karoti seyyathā pi udake udake pi abhijjamāno gacchati seyyathā pi paṭhaviyaṃ ākāse pi pallaṅkena kamati seyyathā pi pakkhisakuṇo ime pi candimasuriye evaṃmahiddhike evaṃmahānubhāve pāṇinā parimasati parimajjati yāva brahmalokā pi kāyena vasaṃ vatteti ayaṃ bhante iddhi yā sāsavā saupadhikā no ariyā ti vuccati katamā ca bhante iddhi yā anāsavā anupadhikā ariyā ti vuccati idha bhante bhikkhu sace ākaṅkhati paṭikkūle appaṭikkūlasaññī vihareyyan ti appaṭikkūlasaññī tattha viharati sace ākaṅkhati appaṭikkūle paṭikkūlasaññī vihareyyan ti paṭikkūlasaññī tattha viharati sace ākaṅkhati paṭikkūle ca appaṭikkūle ca appaṭikkūlasaññī vihareyyan ti appaṭikkūlasaññī tattha viharati sace ākaṅkhati ca paṭikkūle ca paṭikkūlasaññī vihareyyan ti paṭikkūlasaññī tattha viharati sace ākaṅkhati paṭikkūlañ ca appaṭikkūlañ ca tad ubhayaṃ abhinivajjetvā upekhako vihareyyaṃ sato sampajāno ti upekhako tattha viharati sato sampajāno ayaṃ bhante iddhi anāsavā anupadhikā ariyā ti vuccati etad ānuttariyaṃ bhante iddhividhāsu tam bhagavā asesam abhijānāti tam bhagavato asesam abhijānato uttariṃ abhiññeyyaṃ n atthi yad abhijānaṃ añño samaṇo vā brāhmaṇo vā bhagavatā bhiyyo bhiññataro assa yadidaṃ iddhividhāsu yan taṃ bhante saddhena kulaputtena pattabbaṃ āraddhaviriyena thāmavatā purisathāmena purisaviriyena purisaparakkamena purisadhorayhena anuppattaṃ tam bhagavatā na ca bhante bhagavā kāmesu kāmasukhallikānuyogayutto hīnaṃ gammaṃ pothujjanikaṃ anariyaṃ anatthasaṃhitaṃ na ca attakilamathānuyogam anuyutto dukkhaṃ anariyaṃ anatthasaṃhitaṃ catunnaṃ bhagavā jhānānaṃ abhicetasikānaṃ diṭṭhadhammasukhavihārānaṃ nikāmalābhī akicchalābhī akasiralābhī sace maṃ bhante evaṃ puccheyya kin nu kho āvuso sāriputta ahesuṃ atītam addhānaṃ aññe samaṇā vā brāhmaṇā vā bhagavatā bhiyyo bhiññatarā sambodhiyan ti evaṃ puṭṭho ahaṃ bhante no ti vadeyyaṃ kim pan āvuso sāriputta bhavissanti anāgatam addhānaṃ aññe samaṇā vā brāhmaṇā vā bhagavatā bhiyyo bhiññatarā sambodhiyan ti evaṃ puṭṭho ahaṃ bhante no ti vadeyyaṃ kim pan āvuso sāriputta atth etarahi añño samaṇo vā brāhmaṇo vā bhagavatā bhiyyo sambodhiyan ti evaṃ puṭṭho ahaṃ bhante no ti vadeyyaṃ sace pana maṃ bhante evaṃ puccheyya kin nu kho āvuso sāriputta ahesuṃ atītam addhānaṃ aññe samaṇā vā brāhmaṇā vā bhagavatā samasamā sambodhiyan ti evaṃ puṭṭho ahaṃ bhante evan ti vadeyyaṃ kim pan āvuso sāriputta bhavissanti anāgatam addhānaṃ aññe samaṇā vā brāhmaṇa vā bhagavatā samasamā sambodhiyan ti evaṃ puṭṭho ahaṃ bhante evan ti vadeyyaṃ kim pan āvuso sāriputta atth etarahi añño samaṇo vā brāhmaṇo bhagavatā samasamo sambodhiyan ti evaṃ puṭṭho ahaṃ bhante no ti vadeyyaṃ sace pana maṃ bhante evaṃ puccheyya kasmā pan āyasmā sāriputto ekaccaṃ abbhanujānāti ekaccaṃ nābbhanujānātīti evaṃ puṭṭho ahaṃ bhante evaṃ vyākareyyaṃ sammukhā me taṃ āvuso bhagavato sutaṃ sammukhā paṭiggahītaṃ ahesuṃ atītam addhānaṃ arahanto sammāsambuddhā mayā samasamā sambodhiyan ti sammukhā me taṃ āvuso bhagavato sutaṃ sammukhā paṭiggahītaṃ bhavissanti anāgataṃ addhānaṃ arahanto sammāsambuddhā mayā samasamā sambodhiyan ti sammukhā me taṃ āvuso bhagavato sutaṃ sammukhā paṭiggahītaṃ aṭṭhānam etaṃ anavakāso yaṃ ekissā lokadhātuyā dve arahanto sammāsambuddhā apubbaṃ acarimaṃ uppajjeyyuṃ n etaṃ ṭhānaṃ vijjatīti kaccāhaṃ bhante evaṃ puṭṭho evaṃ vyākaramāno vuttavādī c eva bhagavato homi na ca bhagavantaṃ abhūtena abbhācikkhāmi dhammassa cānudhammaṃ vyākaromi na ca koci sahadhammiko vādānuvādo gārayhaṃ ṭhānaṃ āgacchatīti taggha tvaṃ sāriputta evaṃ puṭṭho evaṃ vyākaramāno vuttavādī c eva mama hosi na ca maṃ abhūtena abbhācikkhasi dhammassa cānudhammaṃ vyākarosi na ca koci sahadhammiko vādānuvādo gārayhaṃ ṭhānaṃ āgacchatīti evaṃ vutte āyasmā udāyi bhagavantaṃ etad avoca acchariyaṃ bhante abbhutaṃ bhante tathāgatassa appicchatā santuṭṭhitā sallekhatā yatra hi nāma tathāgato evaṃ mahiddhiko evaṃ mahānubhāvo atha ca pana na attānaṃ ekamekañ ce pi ito bhante dhammaṃ aññatitthiyā paribbājakā attani samanupasseyyuṃ te tāvataken eva paṭākaṃ parihareyyuṃ acchariyaṃ bhante abbhutaṃ bhante tathāgatassa appicchatā santuṭṭhitā sallekhatā yatra hi nāma tathāgato evaṃ mahiddhiko evaṃ mahānubhāvo atha ca pana na attānaṃ passa kho tvaṃ udāyi tathāgatassa appicchatā santuṭṭhitā sallekhatā yatra hi nāma tathāgato evaṃ mahiddhiko evaṃ mahānubhāvo atha ca pana na attānaṃ ekamekañ ce pi ito udāyi dhammaṃ aññatitthiyā paribbājakā attani samanupasseyyuṃ te tāvataken eva parihareyyuṃ passa kho tvaṃ udāyi tathāgatassa appicchatā santuṭṭhitā sallekhatā yatra hi nāma tathāgato evaṃ mahiddhiko evaṃ mahānubhāvo atha ca pana na attānaṃ atha kho bhagavā āyasmantaṃ sāriputtaṃ āmantesi tasmāt iha tvaṃ sāriputta imaṃ dhammapariyāyaṃ abhikkhaṇaṃ bhāseyyāsi bhikkhūnaṃ bhikkhunīnaṃ upāsakānaṃ upāsikānaṃ yesam pi hi sāriputta moghapurisānaṃ bhavissati tathāgate kaṅkhā vā vimati vā tesam pi imaṃ dhammapariyāyaṃ sutvā yā tathāgate kaṅkhā vā vimati vā sā pahīyissatīti iti h idaṃ āyasmā sāriputto bhagavato sammukhā sampasādaṃ pavedesi tasmā imassa veyyākaraṇassa sampasādanīyan t eva adhivacanan ti sampasādanīyasuttantaṃ pañcamaṃ evam me sutaṃ ekaṃ samayaṃ bhagavā sakkesu viharati vedhaññā nāma sakyā tesaṃ ambavane pāsāde tena kho pana samayena nigaṇṭho nāthaputto pāvāyaṃ adhunā kālakato hoti tassa kālakiriyāya bhinnā nigaṇṭhā dvedhikajātā bhaṇḍanajātā kalahajātā vivādāpannā aññamaññaṃ mukhasattīhi vitūdantā viharanti na tvaṃ imaṃ dhammavinayaṃ ājānāsi ahaṃ imaṃ dhammavinayaṃ ājānāmi kiṃ tvaṃ imaṃ dhammavinayaṃ ājānissasi micchāpaṭipanno tvam asi aham asmi sammāpaṭipanno sahitam me asahitan te pure vacanīyaṃ pacchā avaca vacanīyaṃ pure avaca aviciṇṇan te viparāvattaṃ āropito te vādo niggahīto si cara vādappamokkhāya nibbeṭhehi vā sace pahosīti vadho yeva kho maññe nigaṇṭhesu nāthaputtiyesu vattati ye pi nigaṇṭhassa nāthaputtassa sāvakā gihī odātavasanā te pi nigaṇṭhesu nāthaputtiyesu nibbiṇṇarūpā virattarūpā paṭivānarūpā yathā taṃ durakkhāte dhammavinaye duppavedite aniyyānike anupasamasaṃvattanike ppavedite bhinnathūpe appaṭisaraṇe atha kho cundo samaṇuddeso pāvāyaṃ vassaṃ vuttho yena sāmagāmo yen āyasmā ānando ten upasaṃkami upasaṃkamitvā āyasmantaṃ ānandaṃ abhivādetvā ekamantaṃ nisīdi ekamantaṃ nisinno kho cundo samaṇuddeso āyasmantaṃ ānandaṃ etad avoca nigaṇṭho bhante nāthaputto pāvāyaṃ adhunā kālakato tassa kālakiriyāya bhinnā nigaṇṭhā dvedhikajātā pe bhinnathūpe appaṭisaraṇe ti evaṃ vutte āyasmā ānando cundaṃ samaṇuddesaṃ etad avoca atthi kho idaṃ āvuso cunda kathāpābhataṃ bhagavantaṃ dassanāya āyām āvuso cunda yena bhagavā ten upasaṃkamissāma upasaṃkamitvā etam atthaṃ bhagavato ārocessāmāti evaṃ bhante ti kho cundo samaṇuddeso āyasmato ānandassa paccassosi atha kho āyasmā ca ānando cundo ca samaṇuddeso yena bhagavā ten upasaṃkamitvā bhagavantaṃ abhivādetvā ekamantaṃ ekamantaṃ nisinno kho āyasmā ānando bhagavantam etad avoca ayaṃ bhante cundo samaṇuddeso evam āha nigaṇṭho nāthaputto pāvāyaṃ adhunā kālakato tassa kālakiriyāya bhinnā nigaṇṭhā dvedhikajātā pe bhinnathūpe appaṭisaraṇe ti evaṃ h etaṃ cunda hoti durakkhāte dhammavinaye duppavedite aniyyānike anupasamasaṃvattanike asammāsambuddhappavedite idha cunda satthā ca hoti asammāsambuddho dhammo ca durakkhāto duppavedito aniyyāniko anupasamasaṃvattaniko asammāsambuddhappavedito sāvako ca tasmiṃ dhamme na dhammānudhamma viharati na sāmīcipaṭipanno na anudhammacāri vokkamma ca tamhā dhammā vattati so evam assa vacanīyo tassa te āvuso lābhā tassa te suladdhaṃ satthā ca te asammāsambuddho dhammo ca durakkhāto duppavedito anupasamasaṃvattaniko asammāsambuddhappavedito tvañ ca tasmiṃ dhamme na dhammānudhammapaṭipanno viharasi na sāmīcipaṭipanno na anudhammacārī vokkamma ca tamhā dhammā vattasīti iti kho cunda pi tattha gārayho dhammo pi tattha gārayho sāvako ca tattha evaṃ pāsaṃso yo kho cunda evarūpaṃ sāvakaṃ evaṃ vadeyya et āyasmā tathā paṭipajjatu yathā te satthārā dhammo desito paññatto ti yo ca samādapeti yañ ca samādapeti yo ca samādapito tathattāya paṭipajjati sabbe te bahuṃ apuññaṃ pasavanti taṃ kissa hetu evaṃ h etaṃ cunda hoti durakkhāte dhammavinaye duppavedite aniyyānike anupasamasaṃvattanike asammāsambuddhappavedite idha pana cunda satthā ca hoti asammāsambuddho dhammo ca durakkhāto duppavedito aniyyāniko anupasamasaṃvattaniko asammāsambuddhappavedito ca tasmiṃ dhamme dhammānudhammapaṭipanno viharati sāmīcipaṭipanno anudhammacārī samādāya taṃ dhammaṃ vattati so evam assa vacanīyo tassa te āvuso alābhā tassa te dulladdhaṃ satthā ca te asammāsambuddho dhammo ca durakkhāto duppavedito aniyyāniko anupasamasaṃvattaniko asammāsambuddhappavedito tvañ ca tasmiṃ dhamme dhammānudhammapaṭipanno viharasi sāmīcipaṭipanno anudhammacārī samādāya taṃ dhammaṃ vattasīti iti kho cunda satthā pi tattha gārayho dhammo pi tattha gārayho sāvako pi tattha evaṃ gārayho yo kho cunda evarūpaṃ sāvakaṃ evaṃ vadeyya addhā yasmā ñāyapaṭipanno ñāyam ārādhessatīti yo ca pasaṃsati yañ ca pasaṃsati yo ca pasattho bhiyyosomattāya viriyaṃ ārabhati sabbe te bahuṃ apuññaṃ pasavanti taṃ kissa hetu evaṃ h etaṃ cunda hoti durakkhāte dhammavinaye duppavedite aniyyānike anupasamasaṃvattanike ppavedite idha pana cunda satthā ca hoti sammāsambuddho dhammo ca svākkhāto suppavedito niyyāniko upasamasaṃvattaniko sammāsambuddhappavedito sāvako ca tasmiṃ dhamme na dhammānudhammapaṭipanno viharati na sāmīcipaṭipanno na anudhammacārī vokkamma ca tamhā dhammā vattati so evam assa vacanīyo tassa te āvuso alābhā tassa te dulladdhaṃ satthā ca te sammāsambuddho dhammo ca svākkhāto suppavedito niyyāniko upasamasaṃvattaniko sammāsambuddhappavedito tvañ ca tasmiṃ dhamme na dhammānudhammapaṭipanno viharasi na sāmīcipaṭipanno na anudhammacārī vokkamma ca tamhā dhammā vattasīti iti kho cunda satthā pi tattha pāsaṃso dhammo pi tattha pāsaṃso sāvako ca tattha evaṃ gārayho yo kho cunda evarūpaṃ sāvakaṃ evaṃ vadeyya et āyasmā tathā paṭipajjatu yathā te satthārā dhammo desito paññatto ti yo ca samādapeti yañ ca samādapeti yo ca samādapito tathattāya paṭipajjati sabbe te bahuṃ puññaṃ pasavanti taṃ kissa hetu evaṃ h etaṃ cunda hoti svākkhāte dhammavinaye suppavedite niyyānike upasamasaṃvattanike sammāsambuddhappavedite idha pana cunda satthā ca hoti sammāsambuddho dhammo ca svākkhāto suppavedito niyyāniko upasamasaṃvattaniko sammāsambuddhappavedito sāvako ca tasmiṃ dhamme dhammānudhammapaṭipanno viharati sāmīcipaṭipanno anudhammacārī samādāya taṃ dhammaṃ vattati so evam assa vacanīyo tassa te āvuso lābhā tassa te suladdhaṃ satthā ca te arahaṃ sambuddho dhammo ca svākkhāto suppavedito niyyāniko upasamasaṃvattaniko sammāsambuddhappavedito tvañ ca tasmiṃ dhamme dhammānudhammapaṭipanno viharasi sāmīcipaṭipanno anudhammacārī samādāya taṃ dhammaṃ vattasīti iti kho cunda satthā pi tattha pāsaṃso dhammo pi tattha pāsaṃso sāvako pi tattha evaṃ pāsaṃso yo kho cunda evarūpaṃ sāvakaṃ evaṃ vadeyya addhā yasmā ñāyapaṭipanno ārādhessatīti yo ca pasaṃsati yañ ca pasaṃsati yo ca pasattho bhiyyosomattāya viriyaṃ ārabhati sabbe te bahuṃ puññaṃ pasavanti taṃ kissa hetu evaṃ h etaṃ cunda hoti svākkhāte dhammavinaye suppavedite niyyānike upasamasaṃvattanike sammāsambuddhappavedite idha pana cunda satthā ca loke udapādi arahaṃ sammāsambuddho dhammo ca svākkhāto suppavedito niyyāniko upasamasaṃvattaniko sammāsambuddhappavedito aviññāpitatthā c assa honti sāvakā saddhamme na ca tesaṃ kevalaṃ paripūraṃ brahmacariyaṃ āvikataṃ hoti uttānikataṃ sabbasaṅgāhapadakataṃ sappāṭihīrakataṃ yāvad eva manussehi suppakāsitaṃ atha nesaṃ satthuno antaradhānaṃ hoti evarūpo kho cunda satthā sāvakānaṃ kālakato anutappo hoti taṃ kissa hetu satthā ca no loke udapādi arahaṃ sammāsambuddho dhammo ca svākkhāto suppavedito niyyāniko upasamasaṃvattaniko sammāsambuddhappavedito aviññāpitatthā c amha saddhamme na ca no kevalaṃ paripūraṃ brahmacariyaṃ āvikataṃ hoti uttānikataṃ sabbasaṅgāhapadakataṃ sappāṭihīrakataṃ yāvad eva manussehi suppakāsitaṃ atha no satthuno antaradhānaṃ hotīti evarūpo kho cunda satthā sāvakānaṃ kālakato anutappo hoti idha pana cunda satthā ca loke udapādi arahaṃ sammāsambuddho dhammo ca svākkhāto suppavedito niyyāniko upasamasaṃvattaniko sammāsambuddhappavedito viññāpitatthā c assa honti sāvakā saddhamme kevalañ ca tesaṃ paripūraṃ brahmacariyaṃ āvikataṃ hoti uttānikataṃ sabbasaṅgāhapadakataṃ sappāṭihīrakataṃ yāvad eva manussehi suppakāsitaṃ atha nesaṃ satthuno antaradhānaṃ hoti evarūpo kho cunda satthā sāvakānaṃ kālakato ananutappo hoti taṃ kissa hetu satthā ca no loke udapādi arahaṃ sammāsambuddho dhammo ca svākkhāto suppavedito niyyāniko upasamasaṃvattaniko sammāsambuddhappavedito viññāpitatthā c amha saddhamme kevalañ ca no paripūraṃ brahmacariyaṃ āvikataṃ hoti uttānikataṃ sabbasaṅgāhapadakataṃ sappāṭihīrakataṃ yāvad eva manussehi suppakāsitaṃ atha no satthuno antaradhānaṃ hotīti evarūpo kho cunda satthā sāvakānaṃ kālakato ananutappo hoti etehi ce pi cunda aṅgehi samannāgataṃ brahmacariyaṃ hoti no ca kho satthā hoti thero rattaññū cirapabbajito addhagato vayo anuppatto evaṃ taṃ brahmacariyaṃ aparipūraṃ hoti ten aṅgena yato ca kho cunda etehi c eva aṅgehi samannāgataṃ brahmacariyaṃ hoti satthā ca hoti thero rattaññū cirapabbajito addhagato vayo anuppatto evan taṃ brahmacariyaṃ paripūraṃ hoti ten aṅgena etehi ce pi cunda aṅgehi samannāgataṃ brahmacariyaṃ hoti satthā ca hoti thero rattaññū cirapabbajito addhagato vayo anuppatto no ca kho assa therā bhikkhū sāvakā honti vyattā vinītā visāradā pattayogakkhemā alaṃ samakkhātuṃ saddhammassa alaṃ uppannaṃ parappavādaṃ sahadhammena suniggahītaṃ niggahetvā sappāṭihāriyaṃ dhammaṃ desetuṃ evaṃ taṃ brahmacariyaṃ aparipūraṃ hoti ten aṅgena yato ca kho cunda etehi c eva aṅgehi samannāgataṃ brahmacariyaṃ hoti satthā ca hoti thero rattaññū cirapabbajito addhagato vayo anuppatto therā c assa bhikkhū sāvakā honti pe no ca khv assa majjhimā bhikkhū sāvakā honti pe majjhimā ssa bhikkhū sāvakā honti pe no ca khv assa navā bhikkhū sāvakā honti pe navā c assa bhikkhū sāvakā honti pe no ca khv assa therā bhikkhuniyo sāvikā honti pe therā c assa bhikkhuniyo sāvikā honti pe no ca khv assa majjhimā bhikkhuniyo sāvikā honti pe majjhimā c assa sāvikā honti pe no ca khv assa navā bhikkhuniyo sāvikā honti pe navā c assa bhikkhuniyo sāvikā honti pe no ca khv assa upāsakā sāvakā honti gihī odātavasanā brahmacārino pe upāsakā c assa sāvakā honti gihī odātavasanā brahmacārino pe no ca khv assa upāsakā sāvakā honti gihī odātavasanā kāmabhogino pe upāsakā c assa sāvakā honti gihī odātavasanā kāmabhogino pe no ca khv assa upāsikā sāvikā honti gihiniyo odātavasanā brahmacāriniyo pe upāsikā c assa sāvikā honti gihiniyo odātavasanā brahmacāriniyo pe no ca khv assa upāsikā sāvikā honti gihiniyo odātavasanā kāmabhoginiyo pe upāsikā c assa sāvikā honti gihiniyo odātavasanā kāmabhoginiyo pe no ca khv assa brahmacariyaṃ iddhañ c eva hoti phītañ ca vitthārikaṃ bāhujaññaṃ puthubhūtaṃ yāvad evamanussehi suppakāsitaṃ pe brahmacariyaṃ c assa hoti iddhañ c eva phītañ ca vitthārikaṃ bāhujaññaṃ puthubhūtaṃ yāvad eva manussehi suppakāsitaṃ no ca kho lābhaggayasaggappattaṃ evan taṃ brahmacariyaṃ aparipūraṃ hoti ten yato ca kho cunda etehi c eva aṅgehi brahmacariyaṃ hoti satthā ca hoti thero rattaññū cirapabbajito addhagato vayo anuppatto therā c assa bhikkhū sāvakā honti vyattā vinītā pe sappāṭihāriyaṃ dhammaṃ desetuṃ majjhimā c assa bhikkhū sāvakā honti navā c assa bhikkhū sāvakā honti therā c assa bhikkhuniyo sāvikā honti majjhimā c assa bhikkhuniyo sāvikā honti navā c assa bhikkhuniyo sāvikā honti upāsakā c assa sāvakā honti gihī odātavasanā brahmacārino upāsakā c assa sāvakā honti gihī odātavasanā kāmabhogino upāsikā c assa sāvikā honti gihiniyo odātavasanā brahmacāriniyo upāsikā c assa sāvikā honti gihiniyo odātavasanā kāmabhoginiyo brahmacariyaṃ c assa hoti iddhañ c eva phītañ ca vitthārikaṃ bāhujaññaṃ puthubhūtaṃ yāvad eva manussehi suppakāsitaṃ lābhaggayasaggappattañ ca evaṃ taṃ brahmacariyaṃ paripūraṃ hoti ten aṅgena ahaṃ kho pana cunda etarahi satthā loke uppanno arahaṃ sammāsambuddho dhammo ca svākkhāto suppavedito niyyāniko upasamasaṃvattaniko sammāsambuddhappavedito viññāpitatthā ca me sāvakā saddhamme kevalañ ca tesaṃ paripūraṃ brahmacariyaṃ āvikataṃ uttānikataṃ saṅgāhapadakataṃ sappāṭihīrakataṃ yāvad eva manussehi suppakāsitaṃ ahaṃ kho pana cunda etarahi satthā thero rattaññū cirapabbajito addhagato vayo anuppatto santi kho pana me cunda etarahi therā bhikkhū sāvakā vyattā vinītā visāradā pattayogakkhemā alaṃ samakkhātuṃ saddhammassa alaṃ uppannaṃ parappavādaṃ sahadhammena suniggahītaṃ niggahetvā sappāṭihāriyaṃ dhammaṃ desetuṃ santi kho pana me cunda majjhimā bhikkhū sāvakā vyattā santi kho pana me cunda etarahi navā bhikkhū sāvakā santi kho pana me cunda etarahi therā bhikkhuniyo sāvikā santi kho pana me cunda etarahi majjhimā bhikkhuniyo sāvikā santi kho pana me cunda etarahi navā bhikkhuniyo sāvikā santi kho pana me cunda etarahi upāsakā sāvakā gihī odātavasanā brahmacārino santi kho pana me cunda etarahi upāsakā sāvakā gihī odātavasanā kāmabhogino santi kho pana me cunda etarahi upāsikā sāvikā gihiniyo odātavasanā brahmacāriniyo santi kho pana me cunda etarahi upāsikā sāvikā gihiniyo odātavasanā kāmabhoginiyo pe etarahi kho pana me cunda brahmacariyaṃ iddhañ ca phītañ ca vitthārikaṃ bāhujaññaṃ puthubhūtaṃ eva manussehi suppakāsitaṃ yāvatā kho cunda etarahi satthāro loke uppannā nāhaṃ cunda aññaṃ ekaṃ satthāram pi samanupassāmi evaṃ lābhaggayasaggappattaṃ yatharivāhaṃ yāvatā kho cunda etarahi saṃghā vā gaṇā loke uppannā nāhaṃ cunda aññaṃ ekaṃ saṃghaṃ pi samanupassāmi evaṃ lābhaggayasaggappattaṃ yathariva cunda bhikkhusaṅgho yaṃ kho taṃ cunda sammāvadamāno vadeyya sabbākārasampannaṃ sabbākāraparipūraṃ anūnaṃ anadhikaṃ svākkhātaṃ kevalaparipūraṃ brahmacariyaṃ suppakāsitan ti idam eva taṃ sammāvadamāno vadeyya sabbākārasampannaṃ pe brahmacariyaṃ suppakāsitan ti uddako sudaṃ cunda rāmaputto evaṃ vācaṃ bhāsati passan na passatīti kiñ ca passan na passatīti khurassa sādhunisitassa talam assa passati dhārañ ca kho tassa na passati idaṃ vuccati cunda passan na passatīti taṃ kho pan etaṃ cunda uddakena rāmaputtena bhāsitaṃ hīnaṃ gammaṃ pothujjanikaṃ anariyaṃ anatthasaṃhitaṃ khuram eva sandhāya yañ ca taṃ cunda sammāvadamāno vadeyya passaṃ na passatīti idam eva taṃ sammāvadamāno vadeyya passaṃ na passatīti passaṃ na passatīti evaṃ sabbākārasampannaṃ sabbākāraparipūraṃ anūnaṃ anadhikaṃ svākkhātaṃ kevalaparipūraṃ brahmacariyaṃ suppakāsitan ti iti h etaṃ passati idam ettha apakaḍḍheyya evan taṃ parisuddhataraṃ assāti iti h etaṃ na passati idam ettha upakaḍḍheyya evan taṃ paripūraṃ assāti iti h etaṃ na passati idaṃ vuccati passaṃ na passatīti yaṃ kho taṃ cunda sammāvadamāno vadeyya sabbākārasampannaṃ pe brahmacariyaṃ suppakāsitan ti idam etaṃ sammāvadamāno vadeyya sabbākārasampannaṃ sabbākāraparipūraṃ anūnaṃ anadhikaṃ svākkhātaṃ kevalaparipūraṃ brahmacariyaṃ suppakāsitan ti tasmāt iha cunda ye vo mayā dhammā abhiññā desitā tattha sabbeh eva saṅgamma samāgamma atthena atthaṃ vyañjanena vyañjanaṃ saṅgāyitabbaṃ na vivaditabbaṃ yathayidaṃ brahmacariyaṃ addhaniyaṃ assa ciraṭṭhitikaṃ tad assa bahujanahitāya bahujanasukhāya lokānukampāya atthāya hitāya sukhāya devamanussānaṃ katame ca te cunda mayā dhammā abhiññā desitā yattha sabbeh eva saṅgamma samāgamma atthena atthaṃ vyañjanena vyañjanaṃ saṅgāyitabbaṃ na vivaditabbaṃ yathayidaṃ brahmacariyaṃ addhaniyaṃ assa ciraṭṭhitikaṃ tad assa bahujanahitāya bahujanasukhāya atthāya hitāya sukhāya devamanussānaṃ seyyathīdaṃ cattāro satipaṭṭhānā cattāro samma cattāro iddhipādā pañc indriyāni pañca balāni satta bojjhaṅgā ariyo aṭṭhaṅgiko maggo ime kho te cunda dhammā mayā abhiññā desitā yattha sabbeh eva saṃgamma samāgamma atthena atthaṃ vyañjanena vyañjanaṃ saṅgāyitabbaṃ na vivaditabbaṃ yathayidaṃ brahmacariyaṃ addhaniyaṃ assa cira tad assa bahujanahitāya bahujanasukhāya lokānukampāya atthāya hitāya sukhāya devamanussānaṃ tesañ ca vo cunda samaggānaṃ sammodamānānaṃ avivadamānānaṃ sikkhitabbaṃ aññataro sabrahmacārī saṅghe dhammaṃ bhāseyya tatra ce tumhākaṃ evam assa ayaṃ kho āyasmā atthañ c eva micchā vyañjanāni ca micchā ropetīti tassa n eva abhinanditabbaṃ na paṭikkositabbaṃ anabhinanditvā appaṭikkositvā so evam assa vacanīyo imassa nu kho āvuso atthassa imāni vā vyañjanāni etāni vā vyañjanāni katamāni opāyikatarāni imesaṃ vā vyañjanānaṃ ayaṃ vā attho eso vā attho katamo opāyikataro ti so ce evaṃ vadeyya imassa kho āvuso atthassa imān eva vyañjanāni opāyikatarāni yāni c eva etāni imesaṃ vyañjanānaṃ ayam eva attho opāyikataro yo c eva eso ti so n eva ussādetabbo na apasādetabbo anussādetvā na apasādetvā so va sādhukaṃ saññāpetabbo tassa ca atthassa tesañ ca vyañjanānaṃ nisantiyā aparo pi ce cunda sabrahmacārī saṅghe dhammaṃ bhāseyya tatra ce tumhākaṃ evam assa ayaṃ kho āyasmā atthaṃ hi kho micchā gaṇhāti vyañjanāni sammā ropetīti tassa n eva abhinanditabbaṃ na paṭikkositabbaṃ anabhinanditvā appaṭikkositvā so evam assa vacanīyo imesaṃ nu kho āvuso vyañjanānaṃ ayaṃ vā attho eso vā attho katamo opāyikataro ti so ce evaṃ vadeyya imesaṃ kho āvuso vyañjanānaṃ ayam eva attho opāyikataro yo c eva eso ti so n eva ussādetabbo na apasādetabbo anussādetvā anapasādetvā so yeva sādhukaṃ saññāpetabbo tass ev atthassa nisantiyā aparo pi ce cunda sabrahmacārī saṅghe dhammaṃ bhāseyya tatra ce tumhākaṃ evam assa ayaṃ kho āyasmā atthaṃ hi kho sammā gaṇhāti vyañjanāni micchā ropetīti tassa n eva abhinanditabbaṃ na paṭikkositabbaṃ anabhinanditvā appaṭikkositvā so evam assa vacanīyo imassa nu kho āvuso atthassa imāni ca vyañjanāni etāni vā vyañjanāni katamāni opāyikatarānīti so ce evaṃ vadeyya imassa nu kho āvuso atthassa imān eva vyañjanāni opāyikatarāni yāni c eva etānīti so n eva ussādetabbo na apasādetabbo anussādetvā anapasādetvā so yeva sādhukaṃ saññāpetabbo tesaṃ ñeva vyañjanānaṃ nisantiyā aparo pi ce cunda sabrahmacārī saṅghe dhammaṃ bhāseyya tatra ce tumhākaṃ evam assa ayaṃ kho āyasmā atthaṃ ñeva sammā gaṇhāti vyañjanāni sammā ropetīti tassa sādhūti bhāsitaṃ abhinanditabbaṃ anumoditabbaṃ tassa sādhūti bhāsitaṃ abhinanditvā anumoditvā so evam assa vacanīyo lābhā no āvuso suladdhaṃ no āvuso ye mayaṃ āyasmantaṃ tādisaṃ sabrahmacāriṃ passāma evaṃ atthūpetaṃ vyañjanūpetan ti navaṃ ahaṃ cunda diṭṭhadhammikānaṃ yeva āsavānaṃ saṃvarāya dhammaṃ desemi na panāhaṃ cunda samparāyikānaṃ yeva āsavānaṃ paṭighātāya dhammaṃ desemi diṭṭhadhammikānaṃ c evāhaṃ cunda āsavānaṃ saṃvarāya dhammaṃ desemi samparāyikānañ ca āsavānaṃ paṭighātāya tasmāt iha cunda yaṃ vo mayā cīvaraṃ anuññātaṃ alaṃ vo taṃ yāvad eva sītassa paṭighātāya uṇhassa paṭighātāya ḍaṃsamakasavātātapasiriṃsapasamphassānaṃ paṭighātāya yāvad eva hirikopīnapaṭicchādanatthaṃ yo vo mayā piṇḍapāto anuññāto alaṃ vo so yāvad eva imassa kāyassa ṭhitiyā yāpanāya vihiṃsūparatiyā brahmacariyānuggahāya iti purāṇañ ca vedanaṃ paṭihaṅkhāmi navañ ca vedanaṃ na yātrā ca me bhavissati anavajjatā ca phāsuvihāro cāti yaṃ vo mayā senāsanaṃ anuññātaṃ alaṃ vo taṃ yāvad eva sītassa paṭighātāya uṇhassa paṭighātāya daṃsamakasasiriṃsapasamphassānaṃ paṭighātāya yāvad eva utuparissayavinodakaṃ paṭisallāṇārāmatthaṃ yo vo mayā bhesajjaparikkhāro anuññāto alaṃ vo so yāvad eva uppannānaṃ veyyābādhikānaṃ vedanānaṃ paṭighātāya abyāpajjhaparamatāyāti ṭhānaṃ kho pan etaṃ cunda vijjati yaṃ aññatitthiyā paribbājakā evaṃ vadeyyuṃ sukhallikānuyogam anuyuttā samaṇā sakyaputtiyā viharantīti evaṃ vādino cunda aññatitthiyā paribbājakā evam assu vacanīyā katamo so āvuso sukhallikānuyogo sukhallikānuyogā pi hi bahū anekavihitā nānappakārakā ti cattāro me cunda sukhallikānuyogā hīnā gammā pothujjanikā anariyā anatthasaṃhitā na nibbidāya na virāgāya na nirodhāya na upasamāya na abhiññāya na sambodhāya na nibbānāya saṃvattanti katame cattāro idha cunda ekacco bālo pāṇe vadhitvā attānaṃ sukheti pīṇeti ayaṃ paṭhamo sukhallikānuyogo puna ca paraṃ cunda idh ekacco adinnaṃ ādiyitvā attānaṃ sukheti pīṇeti ayaṃ dutiyo sukhallikānuyogo puna ca paraṃ cunda idh ekacco musābhaṇitvā attānaṃ sukheti pīṇeti ayaṃ tatiyo sukhallikānuyogo puna ca paraṃ cunda idh ekacco pañcahi kāmaguṇehi samappito samaṅgibhūto parivāreti ayaṃ catuttho sukhallikānuyogo ime kho cunda cattāro sukhallikānuyogā hīnā gammā pothujjanikā anariyā anatthasaṃhitā na nibbidāya na virāgāya na nirodhāya na upasamāya na abhiññāya na sambodhāya na nibbānāya saṃvattanti ṭhānaṃ kho pan etaṃ cunda vijjati yaṃ aññatitthiyā evaṃ puccheyyuṃ ime cattāro sukhallikānuyoge anuyuttā samaṇā sakyaputtiyā viharantīti te mā h evan ti ssu vacanīyā na vo te sammā vadeyyuṃ abbhācikkheyyuṃ vo te asatā abhūtena cattāro me cunda sukhallikānuyogā ekantanibbidāya virāgāya nirodhāya upasamāya abhiññāya sambodhāya nibbānāya saṃvattanti katame cattāro idha cunda bhikkhu vivicc eva kāmehi vivicca akusalehi dhammehi savitakkaṃ vivekajaṃ pītisukhaṃ paṭhamajjhānaṃ upasampajja viharati ayaṃ paṭhamo sukhallikānuyogo puna ca paraṃ cunda bhikkhu vitakkavicārānaṃ vūpasamā ajjhattaṃ sampasādanaṃ cetaso ekodibhāvaṃ avitakkaṃ avicāraṃ samādhijaṃ pītisukhaṃ dutiyajjhānaṃ upasampajja viharati ayaṃ dutiyo sukhallikānuyogo puna ca paraṃ cunda bhikkhu pītiyā ca virāgā pe ayaṃ tatiyo sukhallikānuyogo puna ca paraṃ cunda bhikkhu sukhassa ca pahānā pe ayaṃ catuttho sukhallikānuyogo ime kho cunda cattāro sukhallikānuyogā ekantanibbidāya virāgāya nirodhāya upasamāya abhiññāya sambodhāya nibbānāya saṃvattanti ṭhānaṃ kho pan etaṃ cunda vijjati yaṃ aññatitthiyā paribbājakā evaṃ vadeyyuṃ ime cattāro sukhallikānuyoge anuyuttā samaṇā sakyaputtiyā viharantīti te evan ti ssu vacanīyā sammā vo te vadamānā vadeyyuṃ na vo te abbhācikkheyyuṃ asatā abhūtena ṭhānaṃ kho pan etaṃ cunda vijjati yaṃ añña titthiyā paribbājakā evaṃ vadeyyuṃ ime pana āvuso cattāro sukhallikānuyoge anuyuttānaṃ viharataṃ kati phalāni kat ānisaṃsā pāṭikaṅkhā ti cunda aññatitthiyā paribbājakā evam assu vacanīyā ime kho āvuso cattāro sukhallikānuyoge anuyuttānaṃ viharataṃ cattāri phalāni cattāro ānisaṃsā pāṭikaṅkhā katame cattāro idh āvuso bhikkhu tiṇṇaṃ saṃyojanānaṃ parikkhayā sotāpanno hoti avinipātadhammo niyato sambodhiparāyano idaṃ paṭhamaṃ phalaṃ paṭhamo ānisaṃso puna ca paraṃ āvuso bhikkhu tiṇṇaṃ saṃyojanānaṃ parikkhayā rāgadosamohānaṃ tanuttā hoti sakid eva imaṃ lokaṃ āgantvā dukkhass antaṃ karoti idaṃ dutiyaṃ phalaṃ dutiyo ānisaṃso puna ca paraṃ āvuso bhikkhu pañcannaṃ orambhāgiyānaṃ saṃyojanānaṃ parikkhayā opapātiko hoti tattha parinibbāyī anāvattidhammo tasmā lokā idaṃ tatiyaṃ phalaṃ tatiyo ānisaṃso puna ca paraṃ āvuso bhikkhu āsavānam khayā anāsavaṃ cetovimuttim paññāvimuttiṃ diṭṭhe va dhamme sayaṃ abhiññā sacchikatvā upasampajja viharati idaṃ catutthaṃ phalaṃ catuttho ānisaṃso ime kho āvuso cattāro sukhallikānuyoge anuyuttānaṃ viharataṃ imāni cattāri phalāni cattāro ānisaṃsā pāṭikaṅkhā ti ṭhānaṃ kho pan etaṃ cunda vijjati yaṃ aññatitthiyā paribbājakā evaṃ vadeyyuṃ aṭṭhitadhammā samaṇā sākyaputtiyā viharantīti cunda aññatitthiyā paribbājakā evam assu vacanīyā atthi kho āvuso tena bhagavatā jānatā passatā arahatā sammāsambuddhena sāvakānaṃ dhammā desitā paññattā jīvaṃ anatikkamanīyā seyyathā pi āvuso indakhīlo vā ayokhīlo vā gambhīranemo sunikhāto acalo asampavedhī evam eva kho āvuso tena bhagavatā jānatā passatā arahatā sammāsambuddhena sāvakānaṃ dhammā desitā paññattā jīvaṃ anatikkamanīyā yo so āvuso bhikkhu arahaṃ khīṇāsavo vusitavā katakaraṇīyo ohitabhāro anuppattasadattho bhavasaṃyojano sammadaññā vimutto abhabbo so nava ṭhānāni ajjhācarituṃ abhabbo āvuso khīṇāsavo bhikkhu sañcicca pāṇaṃ jīvitā voropetuṃ abhabbo khīṇāsavo bhikkhu adinnaṃ theyyasaṃkhātaṃ ādātuṃ abhabbo khīṇāsavo bhikkhu methunaṃ dhammaṃ paṭisevituṃ abhabbo khīṇāsavo bhikkhu sampajānamusā bhāsituṃ abhabbo khīṇāsavo bhikkhu sannidhikārakaṃ kāme paribhuñjituṃ seyyathā pi pubbe agāriyabhūto abhabbo khīṇāsavo bhikkhu chandāgatiṃ gantuṃ abhabbo khīṇāsavo bhikkhu dosāgatiṃ gantuṃ abhabbo khīṇāsavo bhikkhu mohāgatiṃ gantuṃ abhabbo khīṇāsavo bhikkhu bhayāgatiṃ gantuṃ yo so āvuso bhikkhu arahaṃ khīṇāsavo vusitavā katakaraṇīyo ohitabhāro anuppattasadattho parikkhīṇabhavasaṃyojano sammadaññā vimutto abhabbo so imāni nava ṭhānāni ajjhācaritun ti ṭhānaṃ kho pan etaṃ cunda vijjati yaṃ aññatitthiyā paribbājakā evaṃ vadeyyuṃ atītaṃ kho addhānaṃ ārabbha samaṇo gotamo atīrakaṃ ñāṇadassanaṃ paññāpeti no ca kho anāgataṃ addhānaṃ ārabbha atīrakaṃ ñāṇadassanaṃ paññāpeti tayidaṃ kiṃ su tayidaṃ kathaṃ sūti ten eva aññatitthiyā paribbājakā aññavihitakena ñāṇadassanena aññavihitakaṃ ñāṇadassanaṃ paññāpetabbaṃ maññanti yatheriva bālā avyattā atītaṃ kho cunda addhānaṃ ārabbha tathāgatassa satānusāriviññāṇaṃ hoti so yāvatakaṃ ākaṅkhati tāvatakaṃ anussarati anāgatañ ca kho addhānaṃ ārabbha tathāgatassa bodhijaṃ ñāṇaṃ uppajjati ayam antimā jāti n atthi dāni punabbhavo ti atītañ ce pi cunda hoti abhūtaṃ atacchaṃ anatthasaṃhitaṃ na taṃ tathāgato vyākaroti atītaṃ ce pi cunda hoti bhūtaṃ tacchaṃ anatthasaṃhitaṃ tam pi tathāgato na vyākaroti atītaṃ ce pi cunda hoti bhūtaṃ tacchaṃ atthasaṃhitaṃ tatra kālaññū hoti tathāgato tassa pañhassa veyyākaraṇāya anāgataṃ ce pi cunda hoti abhūtaṃ atacchaṃ anatthasaṃhitaṃ na taṃ tathāgato vyākaroti anāgataṃ ce pi cunda hoti bhūtaṃ tacchaṃ anatthasaṃhitaṃ tam pi tathāgato na vyākaroti anāgataṃ ce pi cunda hoti bhūtaṃ tacchaṃ atthasaṃhitaṃ tatra kālaññū hoti tathāgato tassa pañhassa veyyākaraṇāya saṃkhittaṃ paccuppannaṃ ce pi cunda hoti abhūtaṃ atacchaṃ anatthasaṃhitaṃ na taṃ tathāgato vyākaroti paccuppannaṃ ce pi cunda hoti bhūtaṃ tacchaṃ anatthasaṃhitaṃ tam pi tathāgato na vyākaroti ce pi cunda hoti bhūtaṃ tacchaṃ atthasaṃhitaṃ tatra kālaññū hoti tathāgato tassa pañhassa veyyākaraṇāya iti kho cunda atītānāgatapaccuppannesu dhammesu tathāgato kālavādī bhūtavādī atthavādī dhammavādī vinayavādī tasmā tathāgato ti vuccati yaṃ kho cunda sadevakassa lokassa samārakassa sabrahmakassa sassamaṇabrāhmaṇiyā pajāya sadevamanussāya diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā sabbaṃ tathāgatena abhisambuddhaṃ tasmā tathāgato ti vuccati yañ ca cunda rattiṃ tathāgato anuttaraṃ sammāsambodhiṃ abhisambujjhati yañ ca rattim anupādisesāya nibbānadhātuyā parinibbāyati yaṃ etasmiṃ antare bhāsati lapati niddisati sabbaṃ taṃ tath eva hoti no aññathā tasmā tathāgato ti vuccati yathāvādī cunda tathāgato tathākārī yathākārī tathāvādī iti yathāvādī tathākārī yathākārī tathāvādī tasmā tathāgato ti vuccati sadevake loke samārake sabrahmake sassamaṇabrāhmaṇiyā pajāya sadevamanussāya tathāgato abhibhū anabhibhūto aññadatthudaso vasavattī tasmā tathāgato ti vuccati ṭhānaṃ kho pan etaṃ cunda vijjati yaṃ aññatitthiyā paribbājakā evaṃ vadeyyuṃ kin nu kho āvuso hoti tathāgato param maraṇā idam eva saccaṃ mogham aññan ti cunda aññatitthiyā paribbājakā evam assu vacanīyā avyākataṃ kho āvuso bhagavatā hoti tathāgato param maraṇā idam eva saccaṃ mogham aññan ti ṭhānaṃ kho pan etaṃ cunda vijjati yaṃ aññatitthiyā paribbājakā evaṃ vadeyyuṃ kiṃ pan āvuso na hoti tathāgato param maraṇā idam eva saccaṃ mogham aññan ti vādino cunda aññatitthiyā paribbājakā evam assu vacanīyā etam pi kho āvuso bhagavatā avyākataṃ na hoti tathāgato param maraṇā idam eva saccaṃ mogham aññan ti ṭhānaṃ kho pan etaṃ cunda vijjati yaṃ aññatitthiyā paribbājakā vadeyyuṃ kin nu kho āvuso hoti ca na hoti ca tathāgato param maraṇā pe n eva hoti na na hoti tathāgato param maraṇā idam eva saccaṃ mogham aññan ti cunda aññatitthiyā paribbājakā evam assu vacanīyā etam pi kho āvuso bhagavatā avyākataṃ n eva hoti na na hoti tathāgato param maraṇā idam eva saccaṃ mogham aññan ti ṭhānaṃ kho pan etaṃ cunda vijjati yaṃ aññatitthiyā paribbājakā evaṃ vadeyyuṃ kasmā pan etaṃ āvuso samaṇena gotamena avyākatan ti cunda aññatitthiyā paribbājakā evam assu vacanīyā na h etaṃ āvuso atthasaṃhitaṃ na dhammasaṃhitaṃ na ādibrahmacariyakaṃ na nibbidāya na virāgāya na nirodhāya na upasamāya na abhiññāya na sambodhāya na nibbānāya saṃvattati tasmā taṃ bhagavatā avyākatan ti ṭhānaṃ kho pan etaṃ cunda vijjati yaṃ aññatitthiyā paribbājakā evaṃ vadeyyuṃ kiṃ pan āvuso samaṇena gotamena vyākatan ti cunda aññatitthiyā paribbājakā evam assu idaṃ dukkhan ti kho āvuso bhagavatā vyākataṃ ayaṃ dukkhasamudayo ti kho āvuso bhagavatā vyākataṃ ayaṃ dukkhanirodha ti kho āvuso bhagavatā vyākataṃ ayaṃ dukkhanirodhogāminī paṭipadā ti kho āvuso bhagavatā vyākatan ti ṭhānaṃ kho pan etaṃ cunda vijjati yaṃ aññatitthiyā paribbājakā evaṃ vadeyyuṃ kasmā pan etaṃ āvuso samaṇena gotamena vyākatan ti cunda aññatitthiyā paribbājakā evam assu vacanīyā etaṃ hi āvuso atthasaṃhitaṃ etaṃ dhammasaṃhitaṃ etaṃ ādibrahmacariyakaṃ ekantanibbidāya virāgāya nirodhāya upasamāya abhiññāya sambodhāya nibbānāya saṃvattati tasmā taṃ bhagavatā vyākatan ti ye pi te cunda pubbantasahagatā diṭṭhinissayā te pi vo mayā vyākatā yathā te vyākattabbā yathā ca kho te na vyākattabbā kiṃ no ahaṃ tathā vyākarissāmi ye pi te cunda aparantasahagatā diṭṭhinissayā te pi vo mayā vyākatā yathā te vyākattabbā yathā ca kho te na vyākattabbā kiṃ vo ahaṃ te tathā vyākarissāmi katame te cunda pubbantasahagatā diṭṭhinissayā ye vo mayā vyākatā yathā te vyākattabbā yathā ca te na vyākattabbā santi cunda eke samaṇabrāhmaṇā evaṃvādino evaṃdiṭṭhino sassato attā ca loko ca idam eva saccaṃ mogham aññan ti santi pana cunda eke samaṇabrāhmaṇā evaṃvādino evaṃdiṭṭhino asassato attā ca loko ca pe sassato ca asassato ca attā ca loko ca pe n eva sassato nāsassato attā ca loko ca pe sayaṃkato attā ca loko ca pe paraṃkato attā ca loko ca pe sayaṃkato ca paraṃkato ca attā ca loko ca pe asayaṃkāro aparaṃkāro adhiccasamuppanno attā ca loko ca idam eva saccaṃ aññan ti sassataṃ sukhadukkhaṃ asassataṃ sukhadukkhaṃ sassatañ ca asassatañ ca sukhadukkhaṃ n eva sassataṃ nāsassataṃ sukhadukkhaṃ sayaṃkataṃ sukhadukkhaṃ paraṃkataṃ sukhadukkhaṃ sayaṃkatañ ca paraṃkatañ ca sukhadukkhaṃ asayaṃkāraṃ aparaṃkāraṃ adhiccasamuppannaṃ sukhadukkhaṃ idam eva saccaṃ mogham aññan ti tatra cunda ye te samaṇabrāhmaṇā evaṃvādino evaṃdiṭṭhino sassato attā ca loko ca idam eva saccaṃ mogham aññan ti tyāhaṃ upasaṃkamitvā vadāmi atthi nu kho idaṃ āvuso vuccati sassato attā ca loko cāti yañ ca kho te evam āhaṃsu idam eva saccaṃ mogham aññan ti taṃ tesaṃ nānujānāmi taṃ kissa hetu aññathāsaññino pi h ettha cunda sant eke sattā imāya pi kho ahaṃ cunda paññattiyā n eva attano samasamaṃ samanupassāmi kuto bhiyyo atha kho aham eva tattha bhiyyo yadidaṃ adhippaññatti tatra cunda ye te samaṇabrāhmaṇā evaṃvādino evaṃdiṭṭhino asassato attā ca loko ca sassato ca asassato ca attā ca loko ca n eva sassato nāsassato attā ca loko ca sayaṃkato attā ca loko ca paraṃkato attā ca loko ca sayaṃkato ca paraṃkato ca attā ca loko ca asayaṃkāro ca aparaṃkāro ca adhiccasamuppanno attā ca loko ca sassataṃ sukhadukkhaṃ asassataṃ sukhadukkhaṃ sassatañ ca asassatañ ca sukhadukkhaṃ n eva sassataṃ nāsassataṃ sukhadukkhaṃ sayaṃkataṃ sukhadukkhaṃ paraṃkataṃ sukhadukkhaṃ sayaṃkatañ ca paraṃkatañ ca sukhadukkhaṃ asayaṃkāraṃ aparaṃkāraṃ adhiccasamuppannaṃ sukhadukkhaṃ idam eva saccaṃ mogham aññan ti tyāhaṃ upasaṃkamitvā evaṃ vadāmi atthi kho idaṃ āvuso vuccati asayaṃkāraṃ aparaṃ adhiccasamuppannaṃ sukhadukkhan ti yañ ca kho te evam āhaṃsu idam eva saccaṃ mogham aññan ti taṃ tesaṃ nānujānāmi taṃ kissa hetu aññathāsaññino pi h ettha cunda sant eke sattā imāya pi kho ahaṃ cunda paññattiyā n eva attano samasamaṃ samanupassāmi kuto bhiyyo atha kho aham eva tattha bhiyyo yadidaṃ adhippaññatti ime kho te cunda pubbantasahagatā diṭṭhinissayā ye vo mayā vyākatā yathā te vyākattabbā yathā ca te na vyākattabbā kiṃ vo ahaṃ te tattha vyākarissāmi katame ca te cunda aparantasahagatā diṭṭhinissayā ye vo mayā vyākatā yathā te vyākattabbā yathā ca te na vyākattabbā santi cunda eke samaṇabrāhmaṇā evaṃvādino evaṃdiṭṭhino rūpī attā hoti arogo param maraṇā idam eva saccaṃ mogham aññan ti santi pana cunda eke samaṇabrāhmaṇā evaṃvādino evaṃdiṭṭhino arūpī attā hoti rūpī ca arūpī ca attā hoti n eva rūpī nārūpī attā hoti saññī attā asaññī attā hoti n eva saññī nāsaññī attā hoti attā ucchijjati vinassati na hoti param maraṇā idam eva saccaṃ mogham aññan ti tatra cunda ye te samaṇabrāhmaṇā evaṃvādino evaṃdiṭṭhino rūpī attā hoti arogo param maraṇā idam eva saccaṃ mogham aññan ti tyāhaṃ upasaṃkamitvā evaṃ vadāmi atthi kho idaṃ āvuso vuccati rūpī attā hoti arogo param maraṇā ti yañ ca kho te evam āhaṃsu idam eva saccaṃ mogham aññan ti taṃ tesaṃ nānujānāmi taṃ kissa hetu aññathāsaññino pi h ettha cunda sant eke sattā imāya pi kho ahaṃ cunda paññattiyā n eva attano samasamaṃ samanupassāmi kuto bhiyyo atha kho cunda aham eva tattha bhiyyo yadidaṃ adhippaññatti tatra cunda ye te samaṇabrāhmaṇā evaṃvādino evaṃdiṭṭhino arūpī attā hoti pe rūpī ca arūpī ca attā hoti n eva rūpī nārūpī attā hoti saññī attā hoti asaññī attā hoti n eva saññī nāsaññī attā hoti attā ucchijjati vinassati na hoti param maraṇā idam eva saccaṃ mogham aññan ti tyāhaṃ upasaṃkamitvā evaṃ vadāmi atthi kho idaṃ āvuso vuccati attā ucchijjati vinassati na hoti param maraṇā ti yañ ca kho te cunda evam āhaṃsu idam eva saccaṃ mogham aññan ti taṃ tesaṃ nānujānāmi taṃ kissa hetu aññathā saññino pi h ettha cunda sant eke sattā imāya pi kho ahaṃ cunda paññattiyā n eva attano samasamaṃ samanupassāmi kuto bhiyyo atha kho aham eva tattha bhiyyo yadidaṃ adhippaññatti ime kho cunda aparantasahagatā diṭṭhinissayā ye vo mayā vyākatā yathā te vyākattabbā yathā ca te na vyākattabbā kiṃ vo ahaṃ te tathā vyākarissāmi imesañ ca cunda pubbantasahagatānaṃ diṭṭhinissayānaṃ imesañ ca aparantasahagatānaṃ nissayānaṃ pahānāya samatikkamāya evaṃ mayā cattāro satipaṭṭhānā desitā paññattā katame cattāro idha cunda bhikkhu kāye kāyānupassī viharati ātāpī sampajāno satimā vineyya loke abhijjhādomanassaṃ vedanāsu citte dhammesu dhammānupassī viharati ātāpī sampajāno satimā vineyya loke abhijjhādomanassaṃ imesañ ca cunda pubbantasahagatānaṃ diṭṭhinissayānaṃ imesañ ca aparantasahagatānaṃ diṭṭhinissayānaṃ pahānāya samatikkamāya evam mayā ime cattāro satipaṭṭhānā desitā paññattā ti tena kho pana samayena āyasmā upavāno bhagavato piṭṭhito ṭhito hoti bhagavantaṃ vījayamāno atha kho āyasmā upavāno bhagavantaṃ etad avoca acchariyaṃ bhante abbhutaṃ bhante pāsādiko vatāyaṃ bhante dhammapariyāyo atipāsādiko vatāyaṃ bhante dhammapariyāyo ko nāmo ayaṃ bhante dhammapariyāyo ti tasmāt iha tvaṃ upavāna imaṃ dhammapariyāyaṃ pāsādiko ti eva naṃ dhārehīti idam avoca bhagavā attamano āyasmā upavāno bhagavato bhāsitaṃ abhinandīti pāsādikasuttantaṃ chaṭṭhaṃ evam me sutaṃ ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme tatra kho bhagavā bhikkhū āmantesi bhikkhavo ti bhadante ti te bhikkhū bhagavato paccassosuṃ bhagavā etad avoca dvattiṃs imāni bhikkhave mahāpurisassa mahāpurisalakkhaṇāni yehi samannāgatassa mahāpurisassa dve gatiyo bhavanti anaññā sace agāraṃ ajjhāvasati rājā hoti cakkavatti dhammiko dhammarājā cāturanto vijitāvī janapadatthāvariyappatto sattaratanasamannāgato tass imāni satta ratanāni bhavanti seyyathīdaṃ cakkaratanaṃ hatthiratanaṃ assaratanaṃ maṇiratanaṃ itthiratanaṃ gahapatiratanaṃ pariṇāyakaratanam eva sattamaṃ sahassaṃ kho pan assa putta bhavanti sūrā vīraṅgarūpā parasenappamaddanā so imaṃ pathaviṃ sāgarapariyantaṃ adaṇḍena asatthena dhammena abhivijiya ajjhāvasati sace kho pana agārasmā anagāriyaṃ pabbajati arahaṃ hoti sammāsambuddho loke vivattacchaddo katamāni ca tāni bhikkhave mahāpurisassa dvattiṃsa mahāpurisalakkhaṇāni yehi samannāgatassa mahāpurisassa dve gatiyo honti anaññā sace agāraṃ ajjhāvasati rājā hoti cakkavatti pe sace kho pana agārasmā anagāriyaṃ pabbajati arahaṃ hoti sammāsambuddho loke vivattacchaddo idha bhikkhave mahāpuriso suppatiṭṭhitapādo hoti yam pi bhikkhave mahāpuriso suppatiṭṭhitapādo hoti idam pi bhikkhave mahāpurisassa mahāpurisalakkhaṇaṃ bhavati puna ca paraṃ bhikkhave mahāpurisassa pādatalesu cakkāni jātāni honti sahassārāni sanemikāni sanābhikāni sabbākāraparipūrāni yam pi bhikkhave mahāpurisassa pe idam pi bhikkhave mahāpurisassa lakkhaṇaṃ bhavati puna ca paraṃ bhikkhave mahāpuriso āyatapaṇhī hoti pe dīghaṅgulī hoti pe mudutaluṇahatthapādo hoti pe jālahatthapādo hoti pe ussaṅkhapādo hoti pe eṇijaṅgho hoti pe va anonamanto ubhohi pāṇitalehi jannukāni parimasati parimajjati pe kosohitavatthaguyho hoti pe suvaṇṇavaṇṇo hoti kañcanasannibhattaco pe sukhumacchavī hoti sukhumattā chaviyā rajojallaṃ kāye na upalippati pe ekekalomo hoti ekekāni lomāni lomakūpesu jātāni pe uddhaggalomo hoti uddhaggāni lomāni jātāni nīlāni añjanavaṇṇāni kuṇḍalavattāni padakkhiṇāvattakajātāni pe gatto hoti pe hoti pe sīhapubbaddhakāyo hoti pe citantaraṃso hoti pe nigrodhaparimaṇḍalo hoti yāvatakv assa kāyo tāvatakv assa vyāmo yāvatakv assa vyāmo tāvatakv assa kāyo pe samavattakkhandho hoti pe rasaggasaggī hoti pe sīhahanu hoti pe cattārīsadanto hoti pe samadanto hoti pe avivaradanto hoti pe susukkadāṭho hoti pe pahūtajivho hoti pe brahmassaro hoti pe karavīkabhāṇī hoti pe abhinīlanetto hoti pe gopakhumo hoti pe uṇṇā bhamukantare jātā hoti odātā mudutūlasannibhā yam pi bhikkhave mahāpurisassa uṇṇā bhamukantare jātā hoti odātā mudutūlasannibhā idam pi bhikkhave mahāpurisalakkhaṇaṃ bhavati puna ca paraṃ bhikkhave mahāpuriso uṇhīsasīso hoti yam pi bhikkhave mahāpuriso uṇhīsasīso hoti idam pi bhikkhave mahāpurisassa mahāpurisalakkhaṇaṃ bhavati imāni kho tāni bhikkhave dvattiṃsa mahāpurisassa mahāpurisalakkhaṇāni yehi samannāgatassa mahāpurisassa dve gatiyo bhavanti anaññā sace agāraṃ ajjhāvasati rājā hoti cakkavatti dhammiko dhammarāja cāturanto vijitāvī janapadatthāvariyappatto sattaratanasamannāgato tass imāni satta ratanāni bhavanti seyyathīdaṃ cakkaratanaṃ hatthiratanaṃ assaratanaṃ maṇiratanaṃ itthiratanaṃ gahapatiratanaṃ ratanam eva sattamaṃ sahassaṃ kho pan assa puttā bhavanti sūrā vīraṅgarūpā parasenappamaddanā so imaṃ paṭhaviṃ sāgarapariyantaṃ adaṇḍena asatthena dhammena abhivijiya ajjhāvasati sace kho panāgārasmā anagāriyaṃ pabbajati arahaṃ hoti sammāsambuddho loke vivattacchaddo imāni kho te bhikkhave mahāpurisassa dvattiṃsa mahāpurisalakkhaṇāni bāhirakā pi isayo dhārenti no ca kho te jānanti imassa kammassa katattā idaṃ lakkhaṇaṃ paṭilabhatīti yam pi bhikkhave tathāgato purimaṃ jātiṃ purimaṃ bhavaṃ purimaṃ niketaṃ pubbe manussabhūto samāno daḷhasamādāno ahosi kusalesu dhammesu avatthitasamādāno kāyasucarite vacīsucarite manosucarite dānasaṃvibhāge sīlasamādāne uposathūpavāse matteyyatāya petteyyatāya sāmaññatāya brāhmaññatāya kule jeṭṭhāpacāyitāya aññataraññataresu ca adhikusalesu dhammesu so tassa kammassa katattā upacitattā ussannattā vipulattā kāyassa bhedā param maraṇā sugatiṃ saggaṃ lokaṃ uppajjati so tattha aññe deve dasahi ṭhānehi adhigaṇhāti dibbena āyunā dibbena vaṇṇena dibbena sukhena dibbena yasena dibbena adhipateyyena dibbehi rūpehi dibbehi saddehi dibbehi gandhehi dibbehi rasehi dibbehi phoṭṭhabbehi so tato cuto itthattaṃ āgato samāno imaṃ mahāpurisalakkhaṇaṃ paṭilabhati suppatiṭṭhitapādo hoti samaṃ pādaṃ bhūmiyaṃ nikkhipati samaṃ uddharati samaṃ sabbāvantehi pādatalehi bhūmiṃ phusati so tena lakkhaṇena samannāgato sace agāraṃ ajjhāvasati rājā hoti cakkavatti dhammiko dhammarājā cāturanto vijitāvī janapadatthāvariyappatto sattaratanasamannāgato tass imāni satta ratanāni bhavanti seyyathīdaṃ cakkaratanaṃ hatthiratanaṃ assaratanaṃ maṇiratanaṃ itthiratanaṃ gahapatiratanaṃ pariṇāyakaratanam eva sattamaṃ sahassaṃ kho pan assa puttā bhavanti sūrā vīraṅgarūpā parasenappamaddanā so imaṃ paṭhaviṃ sāgarapariyantaṃ akhilam animittam akaṇṭakaṃ iddhaṃ phītaṃ khemaṃ sivaṃ nirabbudaṃ adaṇḍena asatthena dhammena abhivijiya ajjhāvasati rājā samāno kiṃ labhati avikkhambhiyo hoti kenaci manussabhūtena paccatthikena pacāmittena rājā samāno idaṃ labhati sace kho panāgārasmā anāgāriyaṃ pabbajati arahaṃ hoti sammāsambuddho loke vivattacchaddo buddho samāno kiṃ labhati avikkhambhiyo hoti abbhantarehi vā bāhirakehi vā paccatthikehi vā paccāmittehi rāgena vā dosena vā mohena vā samaṇena vā brāhmaṇena vā devena vā mārena vā brahmunā vā kenaci vā lokasmiṃ buddho samāno idaṃ labhati etam atthaṃ bhagavā avoca tatth etaṃ vuccati sacce ca dhamme ca dame ca saṃyame soceyyasīlālayuposathesu ca dāne ahiṃsāya asāhase rato daḷhaṃ samādāya samattam ācari so tena kammena divaṃ samakkami sukhañ ca khiḍḍāratiyo ca ānubhi tato cavitvā punar āgato idha samehi pādehi phusī vyākaṃsu veyyañjanikā samāgatā samappatiṭṭhassa na hoti khambhanā gihissa vā pabbajitassa vā puna taṃ lakkhaṇaṃ bhavati tadatthajotakaṃ akkhambhiyo hoti agāram āvasaṃ parābhibhū sattubhi sattumaddano manussabhūtena na hoti kenaci sukhambhiyo tassa phalena kammuno sace ca pabbajjam upeti tādiso nekkhammachandābhirato aggo na so gacchati jātu gabbhaṃ naruttamo esa hi tassa dhammatā ti yam pi bhikkhave tathāgato purimaṃ jātiṃ purimaṃ bhavaṃ purimaṃ niketaṃ pubbe manussabhūto samāno bahujanasukhāya ahosi ubbegaṃ uttāsaṃ bhayaṃ apanuditā dhammikañ ca rakkhāvaraṇaguttiṃ saṃvidhātā saparivārañ ca dānaṃ adāsi so tassa kammassa katattā upacitattā ussannattā vipulattā kāyassa bhedā param maraṇā sugatiṃ saggaṃ lokaṃ uppajjati pe so tato cuto itthattaṃ āgato samāno imaṃ mahāpurisalakkhaṇaṃ paṭilabhati pādatalesu cakkāni jātāni honti sahassārāni sanemikāni sanābhikāni sabbākāraparipūrāni suvibhattantarāni so tena lakkhaṇena samannāgato sace agāraṃ ajjhāvasati rājā hoti cakkhavatti pe rājā samāno kiṃ labhati mahāparivāro hoti mahā ssa hoti parivāro brāhmaṇagahapatikā negamajānapadā gaṇakamahāmattā anīkaṭṭhā dovārikā amaccā pārisajjā rājāno bhogiyā kumārā rājā samāno idaṃ labhati sace pana agārasmā anagāriyaṃ pabbajati arahaṃ hoti sammāsambuddho loke vivattacchaddo buddho samāno kiṃ labhati mahāparivāro hoti mahā ssa hoti parivāro bhikkhū bhikkhuniyo upāsakā upāsikāyo devā manussā asurā nāgā gandhabbā buddho samāno idaṃ labhati etam atthaṃ bhagavā avoca tatth etaṃ vuccati pure puratthā purimāsu jātisu manussabhūto bahunnaṃ sukhāvaho ubbegauttārabhayāpanūdano guttīsu rakkhāvaraṇesu ussuko so tena kammena divaṃ samakkami sukhañ ca khiḍḍāratiyo ca ānubhi tato cavitvā punar āgato idha cakkāni pādesu duvesu vindati samantanemīni sahassārāni ca vyākaṃsu veyyañjanikā samāgatā disvā kumāraṃ satapuññalakkhaṇaṃ parivāravā hessati sattumaddano tathā hi cakkāni samantanemīni sace na pabbajam upeti tādiso vatteti cakkaṃ paṭhaviṃ pasāsati tassānuyuttā idha bhavanti khattiyā mahāyasaṃ samparivārayanti naṃ sace ca pabbajjam upeti tādiso nekkhammachandābhirato devamanussāsurasakkarakkhasā gandhabbanāgā vihagā catuppadā anuttaraṃ devamanussapūjitaṃ mahāyasaṃ samparivārayanti nan ti yam pi bhikkhave tathāgato purimaṃ jātiṃ purimaṃ bhavaṃ purimaṃ niketaṃ pubbe manussabhūto samāno pāṇātipātaṃ pahāya pāṇātipātā paṭivirato ahosi nihitadaṇḍo nihitasattho lajjī dayāpanno sabbapāṇabhūtahitānukampī vihāsi so tassa kammassa katattā upacitattā ussannattā kāyassa bhedā param maraṇā sugatiṃ saggaṃ lokaṃ uppajjati pe so tato cuto itthattaṃ āgato samāno imāni tīni mahāpurisalakkhaṇāni paṭilabhati āyatapaṇhī ca hoti dīghaṅgulī ca ca so tehi lakkhaṇehi samannāgato sace agāraṃ ajjhāvasati rājā hoti cakkavatti pe rājā samāno kiṃ labhati dīghāyuko hoti ciraṭṭhitiko dīgham āyum pāleti na sakkā hoti antarā jīvitā voropetuṃ kenaci manussabhūtena paccatthikena paccāmittena rājā samāno idaṃ labhati pe buddho samāno kiṃ labhati dīghāyuko hoti ciraṭṭhitiko dīgham āyum pāleti na sakkā hoti antarā jīvitā voropetuṃ paccatthikehi paccāmittehi samaṇena vā brāhmaṇena vā devena vā mārena vā brahmunā vā kenaci vā lokasmiṃ buddho samāno idaṃ labhati etam atthaṃ bhagavā avoca tatth etaṃ vuccati maraṇavadhabhayattano viditvā pativirato param maraṇāy ahosi tena sucaritena saggam agamā sukataphalavipākam anubhosi caviya punar idh āgato samāno paṭilabhati idha tīṇi lakkhaṇāni bhavati vipuladīghapāṇiko brahmā viy ujju subho sujātagatto subhujo susu sujāto mudu assa honti dīghā tīhi purisavaraggalakkhaṇehi cirayapanāya kumāram ādisanti bhavati yadi gihī ciraṃ yapeti cirataraṃ pabbajati yadi tato hi yāpayati vasiddhibhāvanāya iti dīghāyukatāya tan nimittan ti yam pi bhikkhave tathāgato purimaṃ jātiṃ purimaṃ bhavaṃ purimaṃ niketaṃ pubbe manussabhūto samāno dātā ahosi paṇītānaṃ rasitānaṃ khādanīyānaṃ bhojanīyānaṃ sāyanīyānaṃ lehanīyānaṃ pānānaṃ so tassa kammassa katattā upacitattā ussannattā kāyassa bhedā param maraṇā sugatiṃ saggaṃ lokaṃ pe so tato cuto itthattaṃ āgato samāno imaṃ mahāpurisalakkhaṇaṃ paṭilabhati sattussado hoti satt ussadā honti ubhosu hatthesu ussadā honti ubhosu pādesu ussadā honti ubhosu kūṭesu ussadā honti khandhe ussado hoti so tena lakkhaṇena sace agāram ajjhāvasati rājā hoti cakkavatti pe rājā samāno kiṃ labhati lābhī hoti paṇītānaṃ rasitānaṃ khādanīyānaṃ bhojanīyānaṃ sāyanīyānaṃ lehanīyānaṃ pānānaṃ rājā samāno idaṃ labhati pe buddho samāno kiṃ labhati lābhī hoti paṇītānaṃ rasitānaṃ khādanīyānaṃ bhojanīyānaṃ sāyanīyānaṃ lehanīyānaṃ pānānaṃ buddho samāno idaṃ labhati etam atthaṃ bhagavā avoca tatth etaṃ vuccati khajjabhojjaṃ atha leyyasāyiyaṃ uttamaggarasadāyako ahu tena so sucaritena kammunā nandane ciram abhippamodati sattavussade idhādhigacchati hatthapādamudutañ ca vindati āhu vyañjananimittakovidā khajjabhojjarasalābhitāya na taṃ gihissa pi tadatthajotakaṃ pabbajjam pi tad adhigacchati khajjabhojjarasa āhu sabbagihibandhanacchidan ti yam pi bhikkhave tathāgato purimaṃ jātiṃ purimaṃ bhavaṃ purimaṃ niketaṃ pubbe manussabhūto samāno catūhi saṅgahavatthūhi janaṃ saṅgahitā ahosi dānena peyyavācena atthacariyāya samānattatāya so tassa kammassa katattā upacitattā ussannattā vipullattā kāyassa bhedā param maraṇā sugatiṃ saggaṃ lokaṃ upapajjati so tato cuto itthattaṃ āgato samāno imāni dve mahāpurisalakkhaṇāni paṭilabhati mudutaluṇahatthapādo hoti jālahatthapādo ca so tehi lakkhaṇehi samannāgato sace agāraṃ ajjhāvasati rājā hoti cakkavatti pe rājā samāno kiṃ labhati susaṅgahitaparijano hoti susaṅgahitā ssa honti brāhmaṇagahapatikā negamajānapadā gaṇakamahāmattā anīkaṭṭhā dovārikā amaccā pārisajjā rājāno bhogiyā kumārā rāja samāno idaṃ labhati pe buddho samāno kiṃ labhati susaṅgahitaparijano hoti susaṅgahitā ssa honti bhikkhū bhikkhuniyo upāsakā upāsikāyo devā manussā asurā nāgā gandhabbā buddho samāno idaṃ labhati etam atthaṃ bhagavā avoca tatth etaṃ vuccati dānam pi ca atthacariyatam pi ca piyavadatañ ca samānachandatañ ca kariya cariya susaṅgahaṃ bahunnaṃ anavamatena guṇena yāti saggaṃ caviya punar idhāgato samāno karacaraṇamudutañ ca jālino ca atirucirasuvaggudassaneyyaṃ paṭilabhati daharo susu kumāro bhavati parijanassa vo vidheyyo mahimaṃ āvasiko susaṅgahito piyavadu hitasukhataṃ jigiṃsamāno abhirucitāni guṇāni ācarati yadi ca jahati sabbakāmaguṇabhogaṃ kathayati dhammakathaṃ jino janassa vacanappaṭikarassābhippasannā sutvā dhammānudhammaṃ ācarantīti yam pi bhikkhave tathāgato purimaṃ jātiṃ purimaṃ bhavaṃ purimaṃ niketaṃ pubbe manussabhūto samāno bahuno janassa atthūpasaṃhitaṃ dhammūpasaṃhitaṃ vācaṃ bhāsitā ahosi bahujanaṃ nidaṃseti pāṇīnaṃ hitasukhāvaho ahu dhammayāgī so tassa kammassa upacitattā pe so tato cuto itthattaṃ āgato samāno imāni dve mahāpurisalakkhaṇāni paṭilabhati ussaṅkhapādo ca hoti uddhaggalomo ca so tehi lakkhaṇehi samannāgato sace agāraṃ ajjhāvasati rājā hoti cakkavatti pe rājā samāno kiṃ labhati aggo ca hoti seṭṭho ca pāmokkho ca uttamo ca pavaro ca kāmabhogīnaṃ rājā samāno idaṃ labhati pe buddho samano kiṃ labhati aggo ca hoti seṭṭho ca pāmokkho ca uttamo ca pavaro ca sabbasattānaṃ buddho samāno idaṃ labhati etam atthaṃ bhagavā avoca tatth etaṃ vuccati atthadhammasahitaṃ pure giraṃ erayaṃ bahujanaṃ nidaṃsayi pāṇīnaṃ hitasukhāvaho ahu dhammayāgam assaji amaccharī tena so sucaritena kammunā sugatiṃ vajati tattha modati lakkhaṇāni ca dve idh āgato uttamasukhāni saṃvindati ubbham uppatitalomavāsaso pādagaṇṭhirahu sādhu saṇṭhitā maṃsalohitācitā tacotatā upari ca pana ahu geham āvasati ce tathāvidho aggataṃ vajati kāmabhogīnaṃ tena uttaritaro na vijjati jambudīpaṃ abhibhuyya irīyati pabbajam pi ca anomanikkamo aggataṃ vajati sabbapāṇinaṃ tena uttaritaro na vijjati sabbaṃ lokaṃ abhibhuyya viharatīti yam pi bhikkhave tathāgato purimaṃ jātiṃ purimaṃ bhavaṃ purimaṃ niketaṃ pubbe manussabhūto samāno sakkaccaṃ vācetā ahosi sippaṃ vā vijjaṃ vā caraṇaṃ vā kammaṃ vā kinti me khippaṃ ājāneyyuṃ khippaṃ vijāneyyuṃ khippaṃ sampaṭipajjeyyuṃ na ciraṃ kilisseyyun ti so tassa kammassa katattā upacitattā pe so tato cuto itthattaṃ āgato samāno imaṃ mahāpurisalakkhaṇaṃ paṭilabhati eṇijaṅgho hoti so tena lakkhaṇena samannāgato sace agāraṃ ajjhāvasati rājā hoti cakkavatti rājā samāno kiṃ labhati yāni etāni rājārahāni rājaṅgāni rājūpabhogāni rājānucchavikāni tāni khippaṃ paṭilabhati rājā samāno idaṃ labhati pe buddho samāno kiṃ labhati yāni tāni samaṇārahāni samaṇaṅgāni samaṇūpabhogāni samaṇānucchavikāni tāni khippaṃ paṭilabhati buddho samāno idaṃ labhati etam atthaṃ bhagavā avoca tatth etaṃ vuccati sippesu vijjācaraṇesu kammasu kathaṃ vijāneyya lahūti icchati yatūpaghātāya na hoti kassaci vāceti khippaṃ na ciraṃ kilissati taṃ kammaṃ katvā kusalaṃ sukhudrayaṃ jaṅghā manuññā labhate susaṇṭhitā vaṭṭā sujātā anupubbam uggatā uddhaggalomā sukhumattac otthatā eṇeyyajaṅgho ti tam āhu puggalaṃ sampattiyā khippam idh āhu lakkhaṇaṃ ekekalomāni yadābhikaṅkhati apabbajaṃ khippam idhādhigacchati sace ca pabbajjam upeti tādiso nekkhammachandābhirato vicakkhaṇo anucchavikassa yadānulomikaṃ taṃ vindati khippam anomanikkamo ti yam pi bhikkhave tathāgato purimaṃ jātiṃ purimaṃ bhavaṃ purimaṃ niketaṃ pubbe manussabhūto samāno samaṇaṃ vā brāhmaṇaṃ vā upasaṃkamitvā paripucchitā ahosi kiṃ bhante kusalaṃ kiṃ akusalaṃ kiṃ sāvajjaṃ kiṃ anavajjaṃ kiṃ sevitabbaṃ kiṃ na sevitabbaṃ kim me kayiramānaṃ dīgharattaṃ ahitāya dukkhāya assa kiṃ vā pana me kayiramānaṃ dīgharattaṃ hitāya sukhāya assāti so tassa kammassa katattā upacitattā pe so tato cuto itthattaṃ āgato samāno idaṃ mahāpurisalakkhaṇaṃ paṭilabhati sukhumacchavī hoti sukhumattā chaviyā rajojallaṃ kāye na upalippati so tena samannāgato sace agāraṃ ajjhāvasati rājā hoti cakkavatti pe rājā samāno kiṃ labhati mahāpañño hoti nāssa hoti koci paññāya sadiso vā visiṭṭho vā kāmabhogīnaṃ rājā samāno idaṃ labhati pe buddho samāno kiṃ labhati mahāpañño hoti puthupañño hāsupañño javanapañño tikkhapañño nibbedhikapañño nāssa hoti koci paññāya sadiso vā visiṭṭho vā sabbasattānaṃ buddho samāno idaṃ labhati etam atthaṃ bhagavā avoca tatth vuccati pure puratthā purimāsu jātisu aññātu paripucchitā ahu sussūsitā pabbajitaṃ upāsitā atthantaro atthakathaṃ nisāmayi paññāpaṭilābhakatena kammunā manussabhūto sukhumacchavī ahu vyākaṃsu uppādanimittakovidā sukhumāni atthāni avecca dakkhati sace na pabbajjam upeti tādiso vatteti cakkaṃ paṭhaviṃ pasāsati atthānusiṭṭhīsu pariggahesu ca na tena seyyo sadiso va vijjati sace pabbajjam upeti tādiso nekkhammachandābhirato vicakkhaṇo paññāvisiṭṭhaṃ labhate anuttaraṃ pappoti bodhim varabhūrimedhaso ti yam pi bhikkhave tathāgato purimaṃ jātiṃ purimaṃ bhavaṃ purimaṃ niketaṃ pubbe manussabhūto samāno akkodhano ahosi anupāyāsabahulo bahum pi vutto samāno nābhisajji na kuppi na vyāpajji na patiṭṭhayi na kopañ ca dosañ ca appaccayañ ca pātvākāsi dātā ca ahosi sukhumānaṃ mudukānaṃ attharaṇānaṃ pāpuraṇānaṃ khomasukhumānaṃ kappāsikasukhumānaṃ koseyyasukhumānaṃ kambalasukhumānaṃ so tassa kammassa pe so tato cuto itthattaṃ āgato samāno imaṃ mahāpurisalakkhaṇaṃ paṭilabhati suvaṇṇavaṇṇo hoti kañcanasannibhattaco hoti so tena lakkhaṇena samannāgato sace agāraṃ ajjhāvasati rājā hoti cakkavatti rājā samāno kiṃ labhati lābhī hoti sukhumānaṃ mudukānaṃ attharaṇānaṃ pāpuraṇānaṃ khomasukhumānaṃ kappāsikasukhumānaṃ koseyyasukhumānaṃ kambala rājā samāno idaṃ labhati pe buddho samāno kiṃ labhati lābhī hoti sukhumānaṃ mudukānaṃ attharaṇānaṃ pāpuraṇānaṃ khomasukhumānam kappāsikasukhumānaṃ koseyyasukhumānaṃ kambalasukhumānaṃ buddho samāno idaṃ labhati etam atthaṃ bhagavā avoca tatth etaṃ vuccati akkodhañ ca adhiṭṭhahi adāsi ca dānaṃ vatthāni ca sukhumāni succhavīni purimatarabhave ṭhito abhivissajji mahim iva suro abhivassaṃ taṃ katvāna ito cuto dibbaṃ upapajja sukataphalavipākam anubhotvā kanakatanusannibho idha bhavati suravarataroriva indo geham āvasati naro apabbajja micchaṃ mahatimahiṃ anusāsati pasayha abhivasanavarataraṃ paṭilabhati vipulaṃ sukhumañ ca succhaviñ ca lābhī acchādanavatthamokkhapāpuraṇānaṃ bhavati yadi anagāriyatam upeti sahī purimakataphalaṃ anubhavati na bhavati katassa panāso ti yam pi bhikkhave tathāgato purimaṃ jātiṃ purimaṃ bhavaṃ purimaṃ niketaṃ pubbe manussabhūto samāno cirappanaṭṭhe sucirappavāsino ñātimitte suhajje sakhino samānetā ahosi mātaram pi puttena samānetā ahosi puttam pi mātarā samānetā ahosi pitaram pi puttena samānetā ahosi puttam pitarā samānetā ahosi bhātaram pi bhātarā samānetā ahosi bhātaram pi bhaginiyā samānetā ahosi bhaginim pi bhātarā samānetā ahosi samaggiṃ katvā ca abbhanumoditā ahosi so tassa kammassa katattā pe so tato cuto itthattaṃ āgato samāno imaṃ mahāpurisalakkhaṇaṃ paṭilabhati kosohitavatthaguyho hoti so tena lakkhaṇena samannāgato sace agāram ajjhāvasati rājā hoti cakkavatti rājā samāno kiṃ labhati pahūtaputto hoti sahassaṃ kho pan assa puttā bhavanti sūrā vīraṅgarūpā parasenappamaddanā rājā samāno idaṃ labhati pe buddho samāno kiṃ labhati pahūtaputto hoti anekasahassaṃ kho pan assa puttā bhavanti sūrā vīraṅgarūpā parasenappamaddanā buddho samāno idaṃ labhati etam atthaṃ bhagavā avoca tatth etaṃ vuccati pure puratthā purimāsu jātisu cirappanaṭṭhe sucirappavāsino ñātisuhajje sakhino samānayi samaggikatvā c anumoditā ahu so tena kammena divaṃ samakkami sukhañ ca khiḍḍāratiyo ca ānubhi tato cavitvā punarāgato idha kosohitam vindati vatthachādiyaṃ pahūtaputto bhavati tathāvidho sahassassa bhavanti atujā sūrā ca vīrā ca amittatāpanā gihissa pītijananā piyaṃ vadā bahuttarā pabbajitassa iriyato puttā bhavanti vacanānucārino gihissa vā pabbajitassa vā puna taṃ lakkhaṇaṃ bhavati tadatthajotakan ti paṭhamaka yam pi bhikkhave tathāgato purimaṃ jātiṃ purimaṃ bhavaṃ purimaṃ niketaṃ pubbe manussabhūto samāno mahājanasaṅgahaṃ samekkhamāno saṃjānāti sāmaṃ jānāti purisam jānāti purisavisesaṃ jānāti ayam idam arahati ayam idam arahatīti tattha tattha purisavisesakaro ahosi so tassa kammassa katattā pe so tato cuto itthattaṃ āgato samāno imāni dve mahāpurisalakkhaṇāni paṭilabhati nigrodhaparimaṇḍalo ca hoti ṭhitako ca anonamanto ubhohi pāṇitalehi jannukāni parimasati parimajjati so tehi lakkhaṇehi samannāgato sace agāraṃ ajjhāvasati rājā hoti cakkavatti pe rājā samāno kiṃ labhati aḍḍho hoti mahaddhano mahābhogo pahūtajātarūparajato pahūtavittupakaraṇo pahūtadhanadhañño paripuṇṇako sakoṭṭhāgāro rājā samāno idaṃ labhati pe buddho samāno kiṃ labhati aḍḍho hoti mahaddhano mahābhogo tass imāni dhanāni honti seyyathīdaṃ saddhādhanaṃ sīladhanaṃ hiridhanaṃ ottappadhanaṃ sutadhanaṃ cāgadhanaṃ paññādhanaṃ buddho samāno idaṃ labhati etam atthaṃ bhagavā avoca tatth etaṃ vuccati tulaya paviceyya cintayitvā mahājanasaṅgahataṃ samekkhamāno ayam idam arahatīti tattha tattha purisavisesakaro pure ahosi sa hi ca pana ṭhito anonamanto phusati karehi ubhohi jannukāni mahiruhaparimaṇḍalo ahosi sucaritakammavipākasesakena bahuvividhanimittalakkhaṇaññū abhinipuṇā manujā vyākariṃsu bahuvividhagihīnaṃ ārahāni paṭilabhati daharo susu kumāro idha mahipatissa kāmabhogā gihī patirūpakā bahū bhavanti yadi ca jahati sabbaṃ kāmabhogaṃ labhati anuttaram uttamaṃ dhanaggan ti yam pi bhikkhave tathāgato purimaṃ jātiṃ purimaṃ bhavaṃ purimaṃ niketaṃ pubbe manussabhūto samāno bahuno janassa atthakāmo ahosi hitakāmo phāsukāmo yogakkhemakāmo kinti me saddhāya vaḍḍheyyuṃ sīlena vaḍḍheyyum sutena vaḍḍheyyuṃ cāgena vaḍḍheyyuṃ dhammena vaḍḍheyyuṃ paññāya vaḍḍheyyuṃ dhanadhaññena vaḍḍheyyuṃ khettavatthunā vaḍḍheyyuṃ dipadacatuppadehi vaḍḍheyyuṃ puttadārehi vaḍḍheyyuṃ porisehi vaḍḍheyyuṃ ñātīhi vaḍḍheyyuṃ mittehi vaḍḍheyyuṃ bandhavehi vaḍḍheyyun ti so tassa kammassa katattā upacitattā ussannattā vipulattā kāyassa bhedā param maraṇā sugatiṃ saggaṃ lokaṃ uppajjati pe so tato cuto itthattaṃ āgato samāno imāni tīṇi mahāpurisalakkhaṇāni paṭilabhati sīhapubbaddhakāyo ca hoti citantaraṃso ca samavattakkhando ca so tehi lakkhaṇehi samannāgato sace agāraṃ ajjhāvasati rājā hoti cakkavatti rājā samāno kiṃ labhati aparihānadhammo hoti na parihāyati dhanadhaññena khettavatthunā dipadacatuppadehi puttadārehi dāsakammakaraporisehi ñātimittehi bandhavehi na parihāyati sabbasampattiyā rājā samāno idaṃ labhati pe buddho samāno kiṃ labhati aparihānadhammo hoti na parihāyati saddhāya sīlena sutena cāgena paññāya na parihāyati sabbasampattiyā buddho samāno idaṃ labhati etam atthaṃ bhagavā avoca tatth etaṃ vuccati saddhāya sīlena sutena buddhiyā cāgena dhammena bahūhi sādhūhi dhanena dhaññena ca khettavatthunā puttehi dārehi catuppadehi ca ñātīhi mittehi ca bandhavehi balena vaṇṇena sukhena cūbhayaṃ kathaṃ na hāyeyyuṃ pare ti icchati attha ca panābhikaṅkhati sasīhapubbaddhasusaṇṭhito ahu samavattakkhandho ca citantaraṃso pubbe suciṇṇena katena kammunā ahāniyā pubbanimittamassataṃ gihī pi dhaññena dhanena vaḍḍhati puttehi dārehi catuppadehi ca akiñcano pabbajito p anuttaraṃ pappoti bodhiṃ asahānadhammatan ti yam pi bhikkhave tathāgato purimaṃ jātiṃ purimaṃ bhavaṃ purimaṃ niketaṃ pubbemanussabhūto samāno sattānaṃ aviheṭhakajātiko ahosi pāṇinā vā leḍḍunā vā daṇḍena vā satthena vā so tassa kammassa katattā upacitattā ussannattā vipulattā kāyassa bhedā param maraṇā sugatiṃ saggaṃ lokaṃ uppajjati pe so tato cuto itthattaṃ āgato samāno imaṃ mahāpurisalakkhaṇaṃ paṭilabhati rasaggasaggī hoti uddhaggassa rasaharaṇiyo gīvāya jātā honti samabhivāhiniyo so tena lakkhaṇena samannāgato sace agāraṃ ajjhāvasati rājā hoti cakkavatti rājā samāno kiṃ labhati appābādho hoti appātaṅko samavepākiniyā gahaṇiyā samannāgato nātisītāya nāccuṇhāya rājā samāno idaṃ labhati pe buddho samāno kiṃ labhati appābādho hoti appātaṅko samavepākiniyā gahaṇiyā samannāgato nātisītāya nāccuṇhāya majjhimāya padhānakkhamāya buddho samāno idaṃ labhati etam atthaṃ bhagavā avoca tatth etaṃ vuccati na pāṇinā na ca pana daṇḍaleḍḍunā satthena vā maraṇavadhena vā puna ubbādhanāya paritajjanāya vā na heṭhayī jantum aheṭhako ahu ten eva so sugatim upecca modati sukhapphalaṃ kariyasukhāni vindati sampajjasā rasaharaṇī susaṇṭhitā idh āgato labhati rasaggasaggitaṃ ten āhu naṃ abhinipuṇā vicakkhaṇā ayan naro sukhabahulo bhavissati gihissa vā pabbajitassa vā puna taṃ lakkhaṇaṃ bhavati tadatthajotakan ti yam pi bhikkhave tathāgato pe pubbe manussabhūto samāno na visaṭam na ca visācitaṃ na pana viceyyapekkhitā uju tathā pasaṭam udumano piyacakkhunā bahujanaṃ udikkhitā ahosi so tassa kammassa katattā upacitattā ussannattā vipulattā kāyassa bhedā param maraṇā sugatiṃ saggaṃ lokaṃ uppajjati pe so tato cuto itthattaṃ āgato samāno imāni dve mahāpurisalakkhaṇāni paṭilabhati abhinīlanetto ca hoti gopakhumo ca so tehi lakkhaṇehi samannāgato sace agāraṃ ajjhāvasati rājā hoti cakkavatti rājā samāno kiṃ labhati piyadassano hoti bahuno janassa piyo hoti manāpo brāhmaṇagahapatikānaṃ negamajānapadānaṃ gaṇakamahāmattānaṃ anīkaṭṭhadovārikānaṃ amaccānaṃ pārisajjānaṃ rājūnaṃ bhogiyānaṃ kumārānaṃ rājā samāno idaṃ labhati pe buddho samāno kiṃ labhati piyadassano hoti bahuno janassa piyo hoti manāpo bhikkhūnaṃ bhikkhunīnaṃ upāsakanaṃ upāsikānaṃ devānaṃ manussānaṃ asurānaṃ nāgānaṃ gandhabbānaṃ buddho samāno idaṃ labhati etam atthaṃ bhagavā avoca tatth etaṃ vuccati na ca visaṭaṃ na ca visācitaṃ na ca pana viceyyapekkhitā uju tathā pasaṭam udumano piyacakkhunā bahujanaṃ udikkhitā sugatisu so phalavipākaṃ anubhavati tattha modati idha ca pana bhavati gopakhumo abhinīlanettanayano sudassano abhiyogino ca nipuṇā bahū pana nimittakovidā sukhumanayanakusalā manujā piyadassano ti abhiniddisanti piyadassano gihī pi santo bhavati bahunnaṃ piyāyito yadi ca na bhavati gihī samaṇo hoti piyo bahunnaṃ sokanāsano ti yam pi bhikkhave tathāgato pe pubbe manussabhūto samāno bahujanapubbaṅgamo ahosi kusalesu dhammesu bahujanapāmokkho kāyasucarite vacīsucarite manosucarite dānasaṃvibhāge sīlasamādāne uposathūpavāse metteyyatāya petteyyatāya sāmaññatāya brahmaññatāya kulejeṭṭhāpacāyitāya aññataraññataresu adhikusalesu dhammesu so tassa kammassa katattā upacitattā ussannattā vipulattā kāyassa bhedā param maraṇā sugatiṃ saggaṃ lokaṃ uppajjati pe so tato cute itthattaṃ āgato samāno imaṃ mahāpurisalakkhaṇaṃ paṭilabhati uṇhīsa hoti so tena lakkhaṇena samannāgato sace agāraṃ ajjhāvasati rājā hoti cakkavatti rājā samāno kiṃ labbhati mahā ssa jano anvāyiko hoti brāhmaṇagahapatikā negamajānapadā gaṇakamahāmattā anīkaṭṭhā dovārikā amaccā pārisajjā rājāno bhogiyā kumārā rājā samāno idaṃ labhati pe buddho samāno kiṃ labhati mahā ssa jano anvāyiko hoti bhikkhuniyo upāsakā upāsikāyo devā manussā asurā nāgā gandhabbā buddho samāno idaṃ labhati etam atthaṃ bhagavā avoca tatth etaṃ vuccati pubbaṅgamo sucaritesu ahu dhammesu dhammacariyābhirato anvāyiko bahujanassa ahu saggesu vedayittha puññaphalaṃ veditvā so sucaritassa phalaṃ uṇhīsasīsattaṃ idh ajjhagamā vyākaṃsu vyañjananimittadharā pubbaṅgamo bahunnaṃ hessatāyaṃ paṭibhogiyāni manujesu idha pubbe va tassa abhiharanti tadā yadi khattiyo bhavati bhūmipati paṭihārakaṃ bahujane labhati atha ce pi pabbajati so manujo dhammesu hoti paguṇo visavī tassānusāsanī guṇābhirato anvāyiko bahujano bhavatīti yam pi bhikkhave tathāgato pe pubbe manussabhūto samāno musāvādaṃ pahāya musāvādā paṭivirato ahosi saccavādī saccasandho theto paccayiko avisaṃvādako lokassa so tassa kammassa katattā upacitattā ussannattā vipulattā pe so tato cuto itthattaṃ āgato samāno imāni dve mahāpurisalakkhaṇāni paṭilabhati ekekalomo ca hoti uṇṇā ca bhamukantare jātā hoti odātā mudutūlasannibhā so tehi lakkhaṇehi samannāgato sace āgāraṃ ajjhāvasati rājā hoti cakkavatti rājā samāno kiṃ labhati mahā ssa jano upavattati brāhmaṇagahapatikā negamajānapadā gaṇakamahāmattā anīkaṭṭhā dovārikā amaccā pārisajjā rājāno bhogiyā kumārā rājā samāno idaṃ labhati pe buddho samāno kiṃ labhati mahā ssa jano upavattati bhikkhū bhikkhuniyo upāsakā upāsikāyo devā manussā asurā nāgā gandhabbā buddho samāno idaṃ labhati etam atthaṃ bhagavā avoca tatth etaṃ vuccati purimāsu jātisu advejjhavāco alikaṃ vivajjayi na so visaṃvādayitā pi kassaci bhūtena tacchena tathena tosayi setā susukkā mudutūlasannibhā uṇṇā sujātā bhamukantare ahu na lomakūpesu duve ajāyisuṃ ekekalomūpacitaṅgavā ahu taṃ lakkhaṇaññū bahavo samāgatā vyākaṃsu uppādanimittakovidā uṇṇā ca lomā ca yatha susaṇṭhitā upavattati edisakaṃ bahujjano gihim pi santaṃ upavattati jano bahu puratthā pakatena kammunā akiñcanaṃ pabbajitaṃ anuttaraṃ buddham pi santaṃ upavattati jano ti yam pi bhikkhave tathāgato purimaṃ jātiṃ pe pubbe manussabhūto samāno vācam pahāya vācāya paṭivirato ahosi ito sutvā na amutra akkhātā imesam bhedāya amutra vā sutvā nayimesaṃ akkhātā amūsam bhedāya iti bhinnānaṃ vā sandhātā sahitānaṃ vā anuppādātā samaggārāmo samaggarato samagganandī samaggakaraṇiṃ vācam bhāsitā ahosi so tassa kammassa katattā upacitattā ussannattā vipulattā kāyassa bhedā param maraṇā sugatiṃ saggaṃ lokaṃ uppajjati pe so tato cuto itthattaṃ āgato samāno imāni dve mahāpurisalakkhaṇāni paṭilabhati cattārīsadanto hoti avivaradanto ca so tehi lakkhaṇehi samannāgato sace agāraṃ ajjhāvasati rājā hoti cakkavatti rājā samāno kiṃ labhati abhejjapariso hoti abhejjā ssa honti brāhmaṇagahapatikā negamajānapadā gaṇakamahāmattā anīkaṭṭhā dovārikā amaccā pārisajjā rājāno bhogiyā kumārā rājā samāno idaṃ labhati pe buddho kiṃ labhati abhejjapariso hoti abhejjā ssa honti bhikkhuniyo upāsakā upāsikāyo devā manussā asurā nāgā gandhabbā buddho samāno idaṃ labhati etaṃ atthaṃ bhagavā avoca tatth etaṃ vuccati vebhūtiyaṃ sahitabhedakāriṃ bhedappavaḍḍhanavivādakāriṃ kalahapavaḍḍhanaakiccakāriṃ sahitānaṃ bhedajananiṃ n avivādavaḍḍhanakāriṃ ciraṃ bhinnānusandhijananiṃ kalahaṃ janassa panudi samaṅgī sahitehi nandati modati ca sugatīsu so phalavipākaṃ anubhavati tattha modati dantā idha honti avivarā sahitā caturo dasa ssa mukhajā susaṇṭhitā yadi khattiyo bhavati bhūmipati aviheṭhiyā ssa parisā bhavanti samaṇo ca hoti virajo vimalo parisā ssa hoti anugatā acalā ti yam pi bhikkhave pe pubbe manussabhūto samāno pharusaṃ vācaṃ pahāya pharusāya vācāya paṭivirato ahosi yā sā vācā nelā kaṇṇasukhā pemanīyā hadayaṃgamā porī bahujanakantā bahujanamanāpā tathārūpaṃ vācaṃ bhasitā ahosi so tassa kammassa katattā upacitattā ussannattā vipulattā kāyassa bhedā param maraṇā sugatiṃ saggaṃ lokaṃ uppajjati pe so tato cuto itthattaṃ āgato samāno imāni dve mahāpurisa paṭilabhati pahūta jivho ca hoti brahmassaro ca karavīka so tehi lakkhaṇehi samannāgato sace agāraṃ ajjhāvasati rājā hoti cakkavatti rājā samāno kiṃ labhati ādeyyavāco hoti ādiyanti ssa vacanaṃ brāhmaṇagahapatikā negamajānapadā gaṇakamahāmattā anīkaṭṭhā dovārikā amaccā pārisajjā rājāno bhogiyā kumārā rājā samāno idaṃ labhati pe buddho samāno kiṃ labhati ādeyyavāco hoti ādiyanti ssa vacanaṃ bhikkhū bhikkhuniyo upāsakā devā manussā asurā nāgā gandhabbā buddho samāno idaṃ labhati etam atthaṃ bhagavā avoca tatth etaṃ vuccati akkosabhaṇḍanavihesakāriṃ ubbāyikaṃ bahujanapamaddanam abāḷhaṃ giraṃ so na bhaṇi pharusaṃ madhuraṃ bhaṇi susaṃhitaṃ sakhilaṃ manaso piyā hadayaṃgāminiyo vācā so erayati kaṇṇasukhā vācā suciṇṇaphalam ānubhavi saggesu vedayatha puññaphalaṃ veditvā so sucaritassa phalaṃ brahmassarattam idhamajjhagamā jivhā ssa hoti vipulā thūlā ādeyyavākyavacano bhavati gihino pi ijjhati yathā atha ce pi pabbajati so manujo ādiyanti ssa vacanaṃ janatā bahuno bahuṃ bhaṇitaṃ bhaṇato ti yam pi bhikkhave tathāgato purimaṃ jātiṃ purimaṃ bhavaṃ purimaṃ niketaṃ pubbe manussabhūto samāno samphappalāpaṃ pahāya samphappalāpā paṭivirato ahosi kālavādī bhūtavādī atthavādī dhammavādī vinayavādī nidhānavatiṃ vācaṃ bhāsitā ahosi kālena sāpadesaṃ pariyantavatiṃ atthasaṃhitaṃ so tassa kammassa katattā upacitattā ussannattā vipulattā kāyassa bhedā param maraṇā sugatiṃ saggaṃ lokaṃ uppajjati pe so tato cuto itthattaṃ āgato samāno imaṃ mahāpurisalakkhaṇaṃ paṭilabhati sīhahanu hoti so tena samannāgato sace agāraṃ ajjhāvasati rājā hoti cakkavatti rājā samāno kiṃ labhati appadhaṃsiko hoti kenaci manussabhūtena paccattatthikena paccāmittena samāno idaṃ labhati pe buddho samāno kiṃ labhati appadhaṃsiko hoti abbhantarehi vā bāhirehi vā paccatthikehi paccāmittehi rāgena vā dosena vā mohena vā samaṇena vā brāhmaṇena vā devena vā mārena vā vā kenaci vā lokasmiṃ buddho samāno idaṃ labhati etam atthaṃ bhagavā avoca tatth etaṃ vuccati na samphappalāpaṃ na muddhataṃ avikiṇṇavacanavyappatho va ahosi ahitam pi ca apanudi hitam pi ca bahujanasukhañ ca taṃ katvāna ito cuto dibbaṃ upapajji sukataphalavipākam anubhosi caviya punar idh āgato samano dvidugamavaratarahanuttam alattha rājā hoti suduppadhaṃsiyo manujindo manujānādhipati mahānubhāvo tidivapuravarasamo bhavati suravarataroriva indo gandhabbāsurasakkarakkhasehi surehi na hi bhavati suppadhaṃsiyo tathatto yadi bhavati gihī tathāvidho idha disā ca paṭidisā ca vidisā cāti yam pi bhikkhave tathāgato purimaṃ jātiṃ purimaṃ bhavaṃ purimaṃ niketaṃ pubbe manussabhūto samāno micchājīvam pahāya sammāājīvena jīvikaṃ kappesi tulākūṭakaṃsakūṭamānakūṭaukkoṭanavañcananikatisāciyogā chedanavadhabandhanaviparāmosaālopasāhasākārā paṭivirato ahosi so tassa kammassa katattā upacitattā pe so tato cuto itthattaṃ āgato samāno imāni dve mahāpurisalakkhaṇāni paṭilabhati samadanto ca hoti susukkadāṭho ca so tehi lakkhaṇehi samannāgato sace agāraṃ ajjhāvasati rājā hoti cakkavatti dhammiko dhammarājā cāturanto vijitāvī janapadatthāvariyappatto sattaratanasamannāgato tass imāni satta ratanāni bhavanti seyyathīdaṃ cakkaratanaṃ hatthiratanaṃ assaratanaṃ ratanaṃ itthiratanaṃ gahapatiratanaṃ pariṇāyakaratanam eva sattamaṃ sahassaṃ kho pan assa puttā bhavanti sūrā vīraṅgarūpā parasenappamaddanā so imaṃ paṭhaviṃ sāgarapariyantaṃ akhilam animittam akaṇṭakam iddhaṃ phītaṃ khemaṃ sivaṃ nirabbudaṃ adaṇḍena asatthena dhammena abhivijiya ajjhāvasati rājā samāno kiṃ labhati suciparivāro hoti suci ssa honti parivārā brāhmaṇagahapatikā negamajānapadā gaṇakamahāmattā anīkaṭṭhā dovārikā amaccā pārisajjā rājāno bhogiyā kumārā rājā samāno idaṃ labhati sace kho pana agārasmā anagāriyaṃ pabbajati arahaṃ hoti sammāsambuddho loke vivattacchaddo buddho samāno kiṃ labhati suciparivāro hoti suci ssa honti parivārā bhikkhū bhikkhuniyo upāsakā upāsikāyo devā manussā asurā nāgā gandhabbā buddho samāno idaṃ labhati etam atthaṃ bhagavā avoca tatth etaṃ vuccati micchājīvañ ca avassaji samena vuttiṃ sucinā so janayittha dhammikena ahitam pi ca apanudi hitam pi ca bahujanasukhañ ca ācari sagge vedayati naro sukhapphalāni karitvā nipuṇehi viduhi samabhi vaṇṇitāni tidivapuravarasamo abhiramati ratikhiḍḍāsamaṅgī laddhā mānusakaṃ bhavaṃ tato caviya na sukataphalavipākasesakena paṭilabhati lapanajaṃ samam api suvisuddhaṃ suvisukkaṃ taṃ veyyañjanikā samāgatā bahavo vyākaṃsu sammatā manujindā sucijanaparivāragano bhavati dijāsamasukkasucisobhanadanto rañño hoti bahujano suciparivāro mahatimahiṃ anusāsato pasayha na ca janapadatudanaṃ hitam pi ca bahujanasukhaṃ caranti atha ce pabbajati bhavati vipāpo samaṇo samitarajo vivattacchaddo vigatadarathakilamatho imam pi ca param pi ca passati lokaṃ tass ovādakarā bahugihī ca pabbajitā ca asuciṃ vigarahitaṃ dhunanti pāpaṃ sa hi suciparivuto bhavati malakhilakalikilese panudetīti lakkhaṇasuttantaṃ niṭṭhitaṃ evam me sutaṃ ekaṃ samayaṃ bhagavā rājagahe viharati veḷuvane kalandakanivāpe tena kho pana samayena siṅgālako gahapatiputto kālass eva vuṭṭhāya rājagahā nikkhamitvā allavattho allakeso pañjaliko puthud disā namassati puratthimaṃ disaṃ dakkhiṇaṃ disaṃ pacchimaṃ disaṃ uttaraṃ disaṃ heṭṭhimam disaṃ uparimaṃ disaṃ atha kho bhagavā pubbaṇhasamayaṃ nivāsetvā pattacīvaram ādāya rājagahaṃ piṇḍāya pāvisi addasā kho bhagavā siṅgālakaṃ gahapatiputtaṃ kālass eva vuṭṭhāya rājagahā nikkhamitvā allavatthaṃ allakesaṃ pañjalikaṃ puthuddisā namassantaṃ puratthimaṃ disaṃ dakkhiṇaṃ disaṃ pacchimaṃ disaṃ uttaraṃ disaṃ heṭṭhimaṃ disaṃ uparimaṃ disaṃ disvā siṅgālakaṃ gahapatiputtaṃ etad avoca kin nu tvaṃ gahapatiputta kālass eva vuṭṭhāya rājagahā nikkhamitvā allavattho allakeso pañjaliko puthuddisā namassasi puratthimaṃ disaṃ pe uparimaṃ disan ti pitā maṃ bhante kālaṃ karonto avaca disā tāta namasseyyāsīti so kho ahaṃ bhante pitu vacanaṃ sakkaronto mānento pūjento kālass eva vuṭṭhāya rājagahā nikkhamitvā allavattho allakeso pañjaliko puthuddisā namassāmi puratthimaṃ disaṃ pe uparimaṃ disan ti na kho gahapatiputta ariyassa vinaye evaṃ chaddisā namassitabbā ti yathā kathaṃ pana bhante ariyassa vinaye chaddisā namassitabbā sādhu me bhante bhagavā tathā dhammaṃ desetu yathā ariyassa vinaye chaddisā namassitabbā ti tena hi gahapatiputta suṇāhi sādhukaṃ manasikarohi bhāsissāmīti evam bhante ti kho siṅgālako gahapatiputto bhagavato paccassosi bhagavā etad avoca yato kho gahapatiputta ariyasāvakassa cattāro kammakilesā pahīnā honti catūhi ca ṭhānehi pāpakammaṃ na karoti cha ca bhogānaṃ apāyamukhāni na sevati so evaṃ cuddasa pāpakā pagato chaddisā paṭicchādī ubholokavijayāya paṭipanno hoti tassa ayañ c eva loko āraddho hoti paro ca loko kāyassa bhedā param maraṇā sugatiṃ saggaṃ lokaṃ uppajjati katam assa cattāro kammakilesā pahīnā honti pāṇātipāto kho gahapatiputta kammakileso adinnādānaṃ kammakileso kāmesu micchācāro kammakileso musāvādo kammakileso imassa cattāro kammakilesā pahīnā hontīti idam avoca bhagavā idaṃ vatvā sugato athāparaṃ etad avoca satthā pāṇātipāto adinnādānaṃ musāvādo ca vuccati paradāragamanañ c eva nappasaṃsanti paṇḍitā ti katamehi ṭhānehi pāpakammaṃ na karoti chandāgatiṃ gacchanto pāpakammaṃ karoti dosāgatiṃ gacchanto pāpakammaṃ karoti mohāgatiṃ gacchanto pāpakammaṃ karoti bhayāgatiṃ gacchanto pāpakammaṃ karoti yato kho gahapatiputta ariyasāvako n eva chandāgatiṃ gacchati na dosagatiṃ gacchati na mohāgatiṃ gacchati na bhayāgatiṃ gacchati imehi catūhi ṭhānehi pāpakammaṃ na karotīti idam avoca bhagavā idaṃ vatvā sugato athāparaṃ etad avoca satthā chandā dosā bhayā mohā yo dhammaṃ ativattati nihīyati tassa kālapakkhe va candimā chandā dosā bhayā mohā yo dhammaṃ nātivattati āpūrati tassa yaso sukkapakkhe va candimā ti katamāni cha bhogānaṃ apāyamukhāni na sevati surāmerayamajjapamādaṭṭhānānuyogo kho gahapatiputta bhogānaṃ apāyamukhaṃ vikālavisikhācariyānuyogo bhogānaṃ apāyamukhaṃ samajjābhicaraṇaṃ bhogānaṃ apāyamukhaṃ jūtappamādaṭṭhānānuyogo bhogānaṃ apāyamukhaṃ pāpamittānuyogo bhogānaṃ apāyamukhaṃ ālassānuyogo bhogānaṃ apāyamukhaṃ cha kho me gahapatiputta ādīnavā surāmerayamajjapamādaṭṭhānānuyoge sandiṭṭhikā dhanañjāni kalahappavaḍḍhanī rogānaṃ āyatanaṃ akittisañjananī kopīnaniddaṃsanī paññāya dubbalīkaraṇī tv eva chaṭṭhaṃ padaṃ bhavati ime kho gahapatiputta cha ādīnavā surāmerayamajjapamādaṭṭhānānuyogo cha kho me gahapatiputta ādīnavā vikālavisikhācariyānuyoge attā pi ssa agutto hoti puttadāro pi ssa agutto arakkhito hoti sāpateyyam pi ssa aguttaṃ arakkhitaṃ hoti saṃkiyo ca hoti pāpakesu ṭhānesu abhūtaṃ vacanañ ca tasmiṃ rūhati bahunnañ ca dukkhadhammānaṃ purakkhato hoti ime kho gahapatiputta cha ādīnavā vikālavisikhācariyānuyoge cha kho me gahapatiputta ādīnavā samajjābhicaraṇe kuvaṃ naccaṃ kuvaṃ gītaṃ kuvaṃ vāditaṃ kuvaṃ akkhānaṃ kuvaṃ pānissaraṃ kuvaṃ kumbhathūnan ti ime kho gahapatiputta cha ādīnavā samajjābhicaraṇe cha kho me gahapatiputta ādīnavā jūtappamādaṭṭhānānuyoge jayaṃ veraṃ pasavati jino vittam anusocati sandiṭṭhikā dhanañjāni sabhāgatassa vacanaṃ na rūhati mittāmaccānaṃ paribhūto hoti āvāhavivāhakānaṃ apatthito hoti akkhadhutto purisapuggalo nālaṃ dārābharaṇāyāti ime kho gahapatiputta cha ādīnavā jūtappamādaṭṭhānānuyoge cha kho me gahapatiputta ādīnavā pāpamittānuyoge ye dhuttā ye soṇḍā ye pipāsā ye nekatikā ye vañcanikā ye sāhasikā tyāssa mittā honti te sahāyā ime kho gahapatiputta cha ādīnavā pāpamittānuyoge cha kho me gahapatiputta ādīnavā ālassānuyoge atisītan ti kammaṃ na karoti atiuṇhan ti kammaṃ na karoti atisāyan ti kammaṃ na karoti atipāto ti kammaṃ na karoti atichāto smīti kammaṃ na karoti atidhāto smīti kammaṃ na karoti tassa evaṃ kiccāpadesabahulassa viharato anuppannā c eva bhogā n uppajjanti uppannā ca bhogā parikkhayaṃ gacchanti ime kho gahapatiputta cha ādīnavā ālassānuyoge ti idam avoca bhagavā idaṃ vatvā sugato athāparaṃ etad avoca satthā hoti pānasakhā nāma hoti sammiyasammiyo yo ca atthesu jātesu sahāyo hoti so sakhā ussūraseyyā paradārasevanā verappasaṅgo ca anatthatā ca pāpā ca mittā sukadariyatā ca ete cha ṭhānā purisaṃ dhaṃsayanti pāpamitto pāpasakho pāpācāragocaro asmā lokā paramhā ca ubhayā dhaṃsate naro akkhitthiyo vāruṇī naccagītaṃ divā pāricariyā akālaṃ pāpā ca mittā sukadariyatā ca ete cha ṭhānā purisaṃ dhaṃsayanti akkhehi dibbanti suraṃ pivanti yant itthiyo pāṇasamā paresaṃ nihīnasevī na ca vuddhasevī nihīyati kālapakkhe va cando yo vāruṇī adhano akiñcano pipāso pibam papāgato udakam iva iṇaṃ vigāhati akulaṃ kāhati khippam attano na divā suppanāsīlena rattinuṭṭhānadassinā niccaṃ mattena soṇḍena sakkā āvasituṃ gharaṃ atisītaṃ atiuṇhaṃ atisāyaṃ idaṃ ahu iti vissaṭṭhakammanto atthā accenti mānave yo ca sītañ ca uṇhañ ca tiṇā bhiyyo na maññati karaṃ purisakiccāni so sukhā na vihāyatīti cattāro me amittā mittapaṭirūpakā veditabbā aññadatthuharo amitto mittapaṭirūpako veditabbo vacīparamo amitto mittapaṭirūpako veditabbo anuppiyabhāṇī amitto mittapaṭirūpako veditabbo apāyasahāyo amitto mittapaṭirūpako veditabbo catūhi kho gahapatiputta ṭhānehi aññadatthuharo amitto mittapaṭirūpako veditabbo aññadatthuharo hoti appena bahum icchati bhayassa kiccaṃ karoti sevati atthakāraṇā imehi kho gahapatiputta catūhi ṭhānehi aññadatthuharo amitto mittapaṭirūpako veditabbo catūhi kho gahapatiputta ṭhānehi vacīparamo amitto mittapaṭirūpako veditabbo atītena paṭisantharati anāgatena paṭisantharati niratthakena saṅgaṇhāti paccuppannesu kiccesu vyasanaṃ dasseti imehi kho gahapatiputta catūhi ṭhānehi vacīparamo amitto mittapaṭirūpako veditabbo catūhi kho gahapatiputta ṭhānehi anuppiyabhāṇī amitto mittapaṭirūpako veditabbo pāpakam pi ssa anujānāti kalyāṇam pi ssa nānujānāti sammukhā ssa vaṇṇaṃ bhāsati parammukhā ssa avaṇṇaṃ bhāsati imehi kho gahapatiputta catūhi ṭhānehi anuppiyabhāṇī amitto mittapaṭirūpako veditabbo catūhi kho gahapatiputta ṭhānehi apāyasahāyo amitto mittapaṭirūpako veditabbo surāmerayamajjapamādaṭṭhānānuyoge sahāyo hoti vikālavisikhācariyānuyoge sahāyo hoti samajjābhicaraṇe sahāyo hoti jūtappamādaṭṭhānānuyoge sahāyo hoti imehi kho gahapatiputta catūhi ṭhānehi apāyasahāyo amitto mittapaṭirūpako veditabbo ti idam avoca bhagavā idaṃ vatvā sugato athāparaṃ etad avoca satthā haro mitto yo ca mitto vacīparo anuppiyañ ca yo āha apāyesu ca yo sakhā ete amitte cattāro iti viññāya paṇḍito ārakā parivajjeyya maggaṃ paṭibhayaṃ yathā ti cattāro me gahapatiputta mittā suhadā veditabbā upakāro mitto suhado veditabbo samānasukhadukkho mitto suhado veditabbo atthakkhāyī mitto suhado veditabbo anukampako mitto suhado veditabbo catūhi kho gahapatiputta ṭhānehi upakāro mitto suhado veditabbo pamattaṃ rakkhati pamattassa sāpateyyaṃ rakkhati bhītassa saraṇaṃ hoti uppannesu kiccakaraṇīyesu tad diguṇaṃ bhogaṃ anuppādeti imehi kho gahapatiputta catūhi ṭhānehi upakāro mitto suhado veditabbo catūhi kho gahapatiputta ṭhānehi samānasukhadukkho mitto suhado veditabbo guyham assa ācikkhati guyham assa parigūhati āpadāsu na vijahati jīvitam pi ssa atthāya pariccattaṃ hoti imehi kho gahapatiputta catūhi ṭhānehi samānasukhadukkho mitto suhado veditabbo catūhi kho gahapatiputta ṭhānehi atthakkhāyī mitto suhado veditabbo pāpā nivāreti kalyāṇe niveseti assutaṃ sāveti saggassa maggaṃ ācikkhati imehi kho gahapatiputta catūhi ṭhānehi atthakkhāyī mitto suhado veditabbo catūhi kho gahapatiputta ṭhānehi anukampako mitto suhado veditabbo abhaven assa na nandati bhaven assa nandati avaṇṇaṃ bhaṇamānaṃ nivāreti vaṇṇaṃ bhaṇamānaṃ pasaṃsati imehi kho gahapatiputta catūhi ṭhānehi anukampako mitto suhado veditabbo ti idam avoca bhagavā idaṃ vatvā sugato athāparaṃ etad avoca satthā upakāro ca yo mitto yo ca mitto sukhe dukkhe atthakkhāyī ca yo mitto yo ca mittānukampako ete pi mitte cattāro iti viññāya paṇḍito sakkaccaṃ payirupāseyya mātā puttaṃ va orasaṃ paṇḍito sīlasampanno jalaṃ aggīva bhāsati bhoge saṃharamānassa bhamarass eva iriyato bhogā sannicayaṃ yanti vammiko v upacīyati evaṃ bhoge samāhantvā alamattho kule gihi catudhā vibhaje bhoge save mittāni ganthati ekena bhoge bhuñjeyya dvīhi kammaṃ payojaye catutthañ ca nidhāpeyya āpadāsu bhavissatīti kathañ ca gahapatiputta ariyasāvako chaddisā paṭicchādī hoti chayimā gahapatiputta disā veditabbā puratthimā disā mātāpitaro veditabbā dakkhiṇā disā ācariyā veditabbā pacchimā disā puttadārā veditabbā uttarā disā mittāmaccā veditabbā heṭṭhimā disā dāsakammakarā porisā veditabbā uparimā disā samaṇabrāhmaṇā veditabbā pañcahi kho gahapatiputta ṭhānehi puttena puratthimā disā mātāpitaro paccupaṭṭhātabbā bhato nesaṃ bharissāmi kiccaṃ nesaṃ karissāmi kulavaṃsaṃ ṭhapessāmi dāyajjam paṭipajjāmi atha ca pana petānaṃ kālakatānaṃ dakkhiṇaṃ anuppadassāmīti imehi kho gahapatiputta pañcahi ṭhānehi puttena puratthimā disā mātāpitaro paccupaṭṭhitā pañcahi ṭhānehi puttaṃ anukampanti pāpā nivārenti kalyāṇe nivesenti sippaṃ sikkhāpenti paṭirūpena dārena saṃyojenti samaye dāyajjaṃ niyyādenti imehi kho gahapatiputta pañcahi ṭhānehi puttena puratthimā disā mātāpitaro paccupaṭṭhitā imehi pañcahi ṭhānehi puttaṃ anukampanti evam assa esā puratthimā disā paṭicchannā hoti khemā appaṭibhayā pañcahi kho gahapatiputta ṭhānehi antevāsinā dakkhiṇā disā ācariyā paccupaṭṭhātabbā uṭṭhānena upaṭṭhānena sussūsāya pāricariyāya sakkaccaṃ sippapaṭiggahaṇena imehi kho gahapatiputta pañcahi ṭhānehi antevāsinā dakkhiṇā disā ācariyā paccupaṭṭhitā pañcahi ṭhānehi antevāsiṃ anukampanti suvinītaṃ vinenti suggahitaṃ gāhāpenti sabbasippasutaṃ samakkhāyino bhavanti mittāmaccesu parivedenti disāsu parittānaṃ karonti imehi kho gahapatiputta pañcahi ṭhānehi ante dakkhiṇā disā ācariyā paccupaṭṭhitā imehi pañcahi ṭhānehi antevāsiṃ anukampanti evam assa esā dakkhiṇā disā paṭicchannā hoti khemā appaṭibhayā pañcahi kho gahapatiputta ṭhānehi sāmikena pacchimā disā bhariyā paccupaṭṭhātabbā sammānanāya avimānanāya anaticariyāya issariyavossaggena alaṃkārānuppadānena imehi kho gahapatiputta pañcahi ṭhānehi sāmikena pacchimā disā bhariyā paccupaṭṭhitā pañcahi ṭhānehi sāmikaṃ anukampati susaṃvihitakammantā ca hoti susaṅgahitaparijanā ca anaticārinī ca sambhataṃ anurakkhati dakkhā ca hoti analasā sabbakiccesu imehi kho gahapatiputta pañcahi ṭhānehi sāmikena pacchimā disā bhariyā paccupaṭṭhitā imehi pañcahi ṭhānehi sāmikaṃ anukampati evam assa esā pacchimā disā paṭicchannā hoti khemā appaṭibhayā pañcahi kho gahapatiputta ṭhānehi kulaputtena uttarā disā mittāmaccā paccupaṭṭhātabbā dānena peyyavajjena atthacariyāya samānattatāya avisaṃvādanatāya imehi kho gahapatiputta pañcahi ṭhānehi kulaputtena uttarā disā mittāmaccā paccupaṭṭhitā pañcahi ṭhānehi kulaputtaṃ anukampanti pamattaṃ rakkhanti pamattassa sāpateyyaṃ rakkhanti bhītassa saraṇaṃ honti āpadāsu na vijahanti aparapajaṃ ca pi ssa paṭipūjenti imehi kho gahapatiputta pañcahi ṭhānehi kulaputtena uttarā disā mittāmaccā paccupaṭṭhitā imehi pañcahi ṭhānehi kulaputtaṃ anukampanti evam assa esā uttarā disā paṭicchannā hoti khemā appaṭibhayā pañcahi kho gahapatiputta ṭhānehi ayirakena heṭṭhimā disā dāsakammakarā paccupaṭṭhātabbā yathābalaṃ kammantasaṃvidhānena bhattavettanānuppadānena acchariyānaṃ rasānaṃ saṃvibhāgena samaye vossaggena imehi kho gahapatiputta pañcahi ṭhānehi ayirakena heṭṭhimā disā dāsakammakarā paccupaṭṭhitā pañcahi ṭhānehi ayirakaṃ anukampanti pubbuṭṭhāyino ca honti pacchānipātino ca dinnadāyino ca sukatakammakārakā kittivaṇṇaharā ca imehi kho gahapatiputta pañcahi ṭhānehi ayirakena heṭṭhimā disā dāsakammakarā paccupaṭṭhitā imehi pañcahi ṭhānehi ayirakaṃ anukampanti evam assa esā heṭṭhimā disā paṭicchannā hoti khemā appaṭibhayā pañcahi kho gahapatiputta ṭhānehi kalaputtena uparimā disā samaṇabrāhmaṇā paccupaṭṭhātabbā mettena kāyakammena mettena vacīkammena mettena manokammena anāvaṭadvāratāya āmisānuppadānena imehi kho gahapatiputta pañcahi ṭhānehi kulaputtena uparimā disā samaṇabrāhmaṇā paccupaṭṭhitā chahi ṭhānehi kulaputtaṃ anukampanti pāpā nivārenti kalyāṇe nivesenti kalyāṇamanasā anukampanti assutaṃ sāventi sutaṃ pariyodapenti saggassa maggam imehi kho gahapatiputta pañcahi ṭhānehi kulaputtena uparimā disā samaṇabrāhmaṇā paccupaṭṭhitā imehi chahi ṭhānehi kulaputtaṃ anukampanti evam assa esā uparimā disā paṭicchannā hoti khemā appaṭibhayā ti idam avoca bhagavā idaṃ vatvā sugato athāparaṃ etad avoca satthā mātāpitā disā pubbā ācariyā dakkhiṇā disā puttadārā disā pacchā mittāmaccā ca uttarā dāsakammakarā heṭṭhā uddhaṃ samaṇabrāhmaṇā etā disā namasseyya alamattho kule gihī paṇḍito sīlasampanno saṇho ca paṭibhānavā nivātavutti atthaddho tādiso labhate yasaṃ uṭṭhānako analaso āpadāsu na vedhati acchiddavutti medhāvī tādiso labhate yasaṃ saṅgāhako mittakaro vadaññū vītamaccharo netā vinetā anunetā tādiso labhate yasaṃ dānañ ca peyyavajjañ ca atthacariyā ca yā idha samānattatā ca dhammesu tattha tattha yathā rahaṃ ete kho saṅgahā loke rathass āṇīva yāyato ete ca saṅgahā n assu na mātā puttakāraṇā labhetha mānaṃ pūjaṃ vā pitā vā puttakāraṇā yasmā ca saṅgahe ete samavekkhanti paṇḍitā tasmā mahattaṃ papponti pāsaṃsā ca bhavanti te ti evaṃ vutte siṅgālako gahapatiputto bhagavantaṃ etad avoca abhikkantaṃ bhante abhikkantaṃ bhante seyyathā pi bhante nikkujjitaṃ vā ukkujjeyya paṭicchannaṃ vā vivareyya mūḷhassa vā maggaṃ ācikkheyya andhakāre vā telapajjotaṃ dhāreyya cakkhumanto rūpāni dakkhintīti evam evaṃ anekapariyāyena dhammo pakāsito esāhaṃ bhante bhagavantaṃ saraṇaṃ gacchāmi dhammañ ca bhikkhusaṃghañ ca upāsakaṃ maṃ bhagavā dhāretu ajjatagge pāṇupetaṃ saraṇaṃ gatan ti siṅgālovādasuttantaṃ evam me sutaṃ ekaṃ samayaṃ bhagavā rājagahe viharati gijjhakūṭe pabbate atha kho cattāro mahārājā mahatiyā ca yakkhasenāya mahatiyā ca gandhabbasenāya mahatiyā ca kumbhaṇḍasenāya mahatiyā ca nāgasenāya catuddisaṃ rakkhaṃ ṭhapetvā catuddisaṃ gumbaṃ ṭhapetvā catuddisaṃ ovaraṇaṃ ṭhapetvā abhikkantāya rattiyā abhikkantavaṇṇā kevalakappaṃ gijjhakūṭaṃ obhāsetvā yena bhagavā ten upasaṃkamiṃsu upasaṃkamitvā bhagavantaṃ abhivādetvā ekamantaṃ nisīdiṃsu te pi kho yakkhā app ekacce bhagavantaṃ abhivādetvā ekamantaṃ nisīdiṃsu app ekacce bhagavatā saddhiṃ sammodiṃsu sammodanīyaṃ kathaṃ sārāṇīyaṃ vītisāretvā ekamantaṃ nisīdiṃsu ekacce yena bhagavā ten añjalim paṇāmetvā ekamantaṃ nisīdiṃsu app ekacce nāmagottaṃ sāvetvā ekamantam nisīdiṃsu app ekacce tuṇhībhūtā ekamantaṃ ekamantaṃ nisinno kho vessavaṇo mahārājā bhagavantaṃ etad avoca santi hi bhante uḷārā yakkhā bhagavato appasannā santi hi bhante uḷārā yakkhā bhagavato pasannā santi hi bhante majjhimā yakkhā bhagavato appasannā santi hi bhante majjhimā yakkhā bhagavato pasannā santi hi bhante nīcā yakkhā bhagavato appasannā santi hi bhante nīcā yakkhā bhagavato pasannā yebhuyyena kho pana bhante yakkhā appasannā yeva bhagavato taṃ kissa hetu bhagavā hi bhante pāṇātipātā veramaṇiyā dhammaṃ deseti adinnādānā veramaṇiyā dhammaṃ deseti kāmesu micchācārā veramaṇiyā dhammaṃ deseti musāvādā veramaṇiyā dhammaṃ deseti surāmerayamajjapamādaṭṭhānā veramaṇiyā dhammaṃ deseti yebhuyyena kho pana bhante yakkhā appaṭiviratā yeva pāṇātipātā appaṭiviratā adinnādānā appaṭiviratā kāmesu micchācārā appaṭiviratā musāvādā appaṭiviratā surāmerayamajjapamādaṭṭhānā tesaṃ taṃ hoti appiyaṃ amanāpaṃ santi hi bhante bhagavato sāvakā araññe vanapatthāni pantāni senāsanāni paṭisevanti appassaddāni appanigghosāni vijanavātāni manussarāhaseyyakāni paṭisallānasāruppāni tattha santi uḷārā yakkhā nivāsino ye imasmim bhagavato pāvacane appasannā tesaṃ pasādāya uggaṇhātu bhante bhagavā āṭānāṭiyaṃ rakkhaṃ bhikkhūnaṃ bhikkhunīnaṃ upāsakānaṃ upāsikānaṃ guttiyā rakkhāya avihiṃsāya phāsuvihārāyāti adhivāsesi bhagavā tuṇhibhāvena atha kho vessavaṇo mahārājā bhagavato adhivāsanaṃ viditvā tāyaṃ velāyaṃ imaṃ āṭānāṭiyaṃ rakkhaṃ abhāsi vipassissa nam atthu cakkhumantassa sirīmato sikhissa pi nam atthu sabba vessabhussa nam atthu nahātakassa tapassino nam atthu kakusandhassa mārasenā pamaddino konāgamanassa nam atthu brāhmaṇassa vusīmato kassapassa nam atthu vippamuttassa sabbadhi aṅgīrasassa nam atthu sakyaputtassa sirīmato yo imaṃ dhammam adesesi sabbadukkhāpanudanaṃ ye cāpi nibbutā loke yathābhūtaṃ vipassisuṃ te janā apisunā mahantā vītasāradā hitaṃ devamanussānaṃ yaṃ namassanti gotamaṃ vijjāsampannaṃ mahantaṃ vītasaradaṃ yato uggacchati suriyo ādicco maṇḍalī mahā yassa c uggacchamānassa saṃvarī pi nirujjhati yassa c uggate suriye divaso ti pavuccati rahado pi tattha gambhīro samuddo saritodako evan taṃ tattha jānanti samuddo saritodako ito sā purimā disā iti naṃ ācikkhatī jano yaṃ disaṃ abhipāleti mahārājā yassassi so gandhabbānaṃ ādhipati dhataraṭṭho iti nāma so ramati naccagītehi gandhabbehi purakkhato puttā pi tassa bahavo ekanāmā ti me sutaṃ asīti dasa eko ca indanāmā mahabbalā te cāpi buddhaṃ disvāna buddhaṃ ādiccabandhunaṃ dūrato va namassanti mahantaṃ vītasāradaṃ namo te purisājañña namo te purisuttama kusalena samekkhasi amanussā pi taṃ vadanti sutaṃ n etaṃ abhiṇhaso tasmā evaṃ vademase jinaṃ vandatha gotamaṃ jinaṃ vandāma gotamaṃ vijjācaraṇasampannaṃ buddhaṃ vadāma gotamaṃ yena petā pavuccanti pisuṇā piṭṭhimaṃsikā pāṇātipātino luddhā corā nekatikā janā ito sā dakkhiṇā disā iti naṃ ācikkhatī jano yaṃ disaṃ abhipāleti mahārājā yasassi so kumbhaṇḍānaṃ ādhipati virūḷho iti nāma so ramati naccagītehi kumbhaṇḍehi purakkhato puttā pi tassa bahavo ekanāmā ti me sutaṃ asīti dasa eko ca indanāmā mahabbalā te cāpi buddhaṃ disvāna buddhaṃ ādiccabandhunaṃ dūrato va namassanti mahataṃ vītasāradaṃ namo te purisājañña namo te purisuttama kusalena samekkhasi amanussā pi taṃ vandanti sutaṃ n etaṃ abhiṇhaso tasmā evaṃ vademase jinaṃ vadatha gotamaṃ jinaṃ vandāma gotamaṃ vijjācaraṇasampannaṃ buddhaṃ vandāma gotamaṃ yattha c oggacchati suriyo ādicco maṇḍalī mahā yassa c oggacchamānassa divaso pi nirujjhati yassa c oggate suriye ti pavuccati rahado pi tattha gambhīro samuddo saritodako evan taṃ tattha jānanti samuddo saritodako ito sā pacchimā disā iti naṃ acikkhatī jano yaṃ disaṃ abhipāleti mahārājā yasassi so nāgānaṃ ādhipati virūpakkho iti nāma so ramati naccagītehi nāgehi purakkhato puttā pi tassa bahavo ekanāmā ti me sutaṃ asīti dasa eko ca indanāmā mahabbalā te cāpi buddhaṃ disvāna buddhaṃ ādiccabandhunaṃ dūrato va namassanti mahantaṃ vītasāradaṃ namo te purisājañña namo te purisuttama kusalena samekkhasi amanussā pi taṃ vandanti sutaṃ n etaṃ abhiṇhaso tasmā evaṃ vademase jinaṃ vandatha gotamaṃ jinaṃ vandāma gotamaṃ vijjācaraṇasampannaṃ buddhaṃ vandāma gotamaṃ yena uttarakurū rammā mahāneru sudassano manussā tattha jāyanti amamā apariggahā na te bījaṃ pavapanti na pi nīyanti naṅgalā akaṭṭhapākimaṃ sāliṃ paribhuñjanti mānusā akaṇaṃ athusaṃ suddhaṃ sugandhaṃ taṇḍulapphalaṃ tuṇḍikīre pacitvāna tato bhuñjati bhojanaṃ gāvim ekakhuraṃ katvā anuyanti diso disaṃ pasuṃ ekakhuraṃ katvā anuyanti diso disaṃ itthīvāhanaṃ katvā anuyanti diso disaṃ purisavāhanaṃ katvā anuyanti diso disaṃ kumārivāhanaṃ katvā anuyanti diso disaṃ kumāravāhanaṃ katvā anuyanti diso disaṃ te yāne abhirūhitvā sabbā disā anupariyanti pacārā tassa rājino hatthiyānaṃ assayānaṃ dibbaṃ yānaṃ upaṭṭhitaṃ pāsādā sivikā c eva mahārājassa yasassino tassa ca nagarā ahu antalikkhe sumāpitā āṭānāṭā kusināṭā parakusināṭā nāṭapuriyā parakusitanāṭā uttarena kapīvanto janogham aparena ca navanatiyo ambaraambaravatiyo āḷakamandā nāma rājadhāni kuverassa kho pana mārisa mahārājassa visāṇā nāma rājadhāni tasmā kuvero mahārājā vessavaṇo ti pavuccati paccesanto pakāsenti tatolā tattalā tatotalā ojasi tejasi tatojasi sūro rājā ariṭṭho nemi rahado pi tattha dharanī nāma yato meghā pavassanti vassā yato patāyanti sabhā pi tattha bhagalavati nāma yattha yakkhā payirupāsanti tattha niccaphalā rukkhā nānādijagaṇāyutā mayūrakoñcābhirudā kokilābhīhi vaggubhi jīvaṃ jīvakasadd ettha atho oṭṭhavacittakā kukutthakā kulīrakā vane pokkharasātakā sukasāḷikasadd ettha daṇḍamānavakāni ca sobhati sabbakālaṃ sā kuveranalinī sadā ito sā uttarā disa iti naṃ ācikkhatī jano yaṃ disaṃ abhipāleti magārājā yasassi so yakkhānaṃ ādhipati kuvero iti nāma so ramati naccagītehi yakkhehi purakkhato puttā pi tassa bahavo ekanāmā ti me sutaṃ asīti dasa eko ca indanāmā mahabbalā te cāpi buddhaṃ disvāna buddhaṃ ādiccabandhunaṃ dūrato va namassanti mahantaṃ vītāsāradaṃ namo te purisājañña namo te purisuttama kusalena samekkhasi amanussā pi taṃ vadanti sutaṃ n etaṃ tasmā evaṃ vademase jinaṃ vandatha gotamaṃ jinaṃ vandāma gotamaṃ vijjācaraṇasampannaṃ buddhaṃ vandāma gotaman ti ayaṃ kho sā mārisa āṭānāṭiyā rakkhā bhikkhūnaṃ bhikkhunīnaṃ upāsakānaṃ upāsikānaṃ guttiyā rakkhāya avihiṃsāya phāsuvihārayāti yassa kassaci mārisa bhikkhussa vā bhikkhuniyā vā upāsakassa vā upāsikāya ayaṃ āṭānāṭiyā rakkhā suggahitā bhavissati samattā pariyāputā tañ ce amanusso yakkho vā yakkhinī vā yakkhapotako vā yakkhapotikā vā yakkhamahāmatto vā yakkhapārisajjo vā yakkhapacāro vā gandhabbo vā gandhabbī vā pe kumbhaṇḍo vā pe nāgo vā pe paduṭṭhacitto bhikkhuṃ vā bhikkhuniṃ vā upāsakaṃ vā upāsikaṃ vā gacchantaṃ vā anugaccheyya ṭhitaṃ vā upatiṭṭheyya nisinnaṃ vā upanisīdeyya nipannaṃ vā upanipajjeyya na me so mārisa amanusso labheyya gāmesu vā nigamesu vā sakkāraṃ vā vā na me so mārisa amanusso labheyya āḷakamandāya rājadhāniyā vatthuṃ vā vāsaṃ vā na me so mārisa amanusso labheyya yakkhānaṃ samitiṃ gantuṃ api ssu naṃ mārisa amanussā anāvayham pi naṃ kareyyuṃ avivayhaṃ api ssu naṃ mārisa amanussā attāhi pi paribhāsāhi paribhāseyyuṃ api ssu naṃ mārisa amanussā rittam pi pattaṃ sīse nikkujjeyyuṃ api ssu naṃ mārisa amanussā sattadhā pi ssa muddhaṃ phāleyyuṃ santi hi mārisa amanussā caṇḍā ruddā rabhasā te n eva mahārājānaṃ ādiyanti na mahārājānaṃ purisakānaṃ ādiyanti na mahārājānaṃ purisakānaṃ purisakānaṃ ādiyanti te kho te mārisa amanussā mahārājānaṃ avaruddhā nāma vuccanti seyyathāpi mārisa rañño māgadhassa vijite mahācorā te n eva rañño māgadhassa ādiyanti na rañño māgadhassa purisakānaṃ ādiyanti na rañño māgadhassa purisakānaṃ purisakānaṃ ādiyanti te kho te mārisa mahācorā rañño māgadhassa avaruddhā nāma vuccanti evam eva kho mārisa santi amanussā caṇḍā rubhasā te n eva mahārājānaṃ ādiyanti na mahārājānaṃ purisakānaṃ ādiyanti na mahārānaṃ purisakānaṃ purisakānaṃ ādiyanti te kho te mārisa amanussā mahārājānaṃ avaruddhā nāma vuccanti yo hi koci mārisa amanusso yakkho vā yakkhinī vā pe paduṭṭhacitto bhikkhuṃ vā bhikkhuniṃ vā upāsakaṃ vā upāsikaṃ vā gacchantaṃ vā anugaccheyya ṭhitaṃ vā upatiṭṭheyya nisinnaṃ vā upanisīdeyya nipannaṃ vā imesaṃ yakkhānaṃ mahāyakkhānaṃ senāpatīnaṃ mahāsenāpatīnaṃ ujjhāpetabbaṃ vikkanditabbaṃ viravitabbaṃ ayaṃ yakkho gaṇhāti ayaṃ yakkho āvisati ayaṃ yakkho heṭheti ayaṃ yakkho viheṭheti ayaṃ yakkho hiṃsati ayaṃ yakkho vihiṃsati ayaṃ yakkho na muñcatīyi katamesaṃ yakkhānaṃ mahāyakkhānaṃ senāpatīnaṃ mahāsenāpatīnaṃ indo somo varuṇo ca bhāradvājo pajāpati candano kāmaseṭṭho ca kinnughaṇḍu nighaṇḍu ca panādo opamañño ca devasūto ca mātali cittaseno ca gandhabbo naḷo rājā janesabho sātāgiro hemavato puṇṇako karatiyo gulo sīvako mucalido ca vessāmitto yugandharo gopālo suppagedho ca hirī nettī ca mandiyo pañcālacaṇḍo ālavako pajjunno sumano sumukho dadhimukho maṇi mānicaro dīgho atho serissako sahā imesaṃ yakkhānaṃ mahāyakkhānaṃ senāpatīnaṃ mahāsenāpatīnaṃ ujjhāpetabbaṃ vikkanditabbaṃ viravitabbaṃ ayaṃ yakkho gaṇhāti ayaṃ yakkho ayaṃ yakkho heṭheti ayaṃ yakkho viheṭheti ayaṃ yakkho hiṃsati ayaṃ yakkho vihiṃsati ayaṃ yakkho na muñcatīti ayaṃ kho sā mārisa āṭānāṭiyā rakkhā bhikkhūnaṃ bhikkhunīnaṃ upāsakānaṃ upāsikānaṃ guttiyā rakkhāya avihiṃsāya phāsuvihārāyāti handa ca dāni mayaṃ mārisa gacchāma bahukiccā mayaṃ bahukaraṇīyā ti yassa dāni tumhe mahārājāno kālaṃ maññathāti atha kho cattāro mahārājā uṭṭhāy āsanā bhagavantaṃ abhivādetvā padakkhiṇaṃ katvā tatth ev antaradhāyiṃsu te pi kho yakkhā uṭṭhāy āsanā app ekacce bhagavantaṃ abhivādetvā padakkhiṇaṃ katvā tatth eva anatradhāyiṃsu app ekacce bhagavatā saddhiṃ sammodiṃsu sammodanīyaṃ kathaṃ kathaṃ tatth ev antaradhāyiṃsu app ekacce yena bhagavā ten añjalim paṇāmetvā tatth ev antaradhāyiṃsu app ekacce nāmagottaṃ sāvetvā tatth ev app ekacce tuṇhībhūtā tatth ev antaradhāyiṃsu atha kho bhagavā tassā rattiyā accayena bhikkhū āmantesi imaṃ bhikkhave rattiṃ cattāro mahārājā mahatiyā ca yakkhasenāya vipassissa nam atthu cakkhumantassa sirīmato sikhissa pi nam atthu sabbabhūtānukampino so yeva purimapeyyālena vitthāretabbo ayaṃ kho sā mārisa āṭānāṭiyā rakkhā antaradhāyiṃsu uggaṇhātha bhikkhave āṭānāṭiyaṃ rakkhaṃ pariyāpuṇātha bhikkhave āṭānātiyaṃ rakkhaṃ dhāretha bhikkhave āṭānāṭiyaṃ rakkhaṃ atthasaṃhitā yaṃ bhikkhave āṭānāṭiyā rakkhā bhikkhūnaṃ bhikkhunīnaṃ upāsakānaṃ upāsikānaṃ guttiyā rakkāya avihiṃsāya phāsuvihārāyāti idam avoca bhagavā attamanā te bhikkhū bhagavato bhāsitaṃ abhinadun ti āṭānāṭiyasuttantaṃ navamaṃ evam me sutaṃ ekaṃ samayaṃ bhagavā mallesu cārikaṃ caramāno mahatā bhikkhusaṃghena saddhiṃ pañcamattehi bhikkhusatehi yena pāvā nāma mallānaṃ nagaraṃ tad avasari tatra sudaṃ bhagavā pāvāyaṃ viharati cundassa kammāraputtassa ambavane tena kho pana samayena pāveyyakānaṃ mallānaṃ ubbhaṭakaṃ nāma navaṃ acirakāritaṃ hoti anajjhāvutthaṃ samaṇena vā brāhmaṇena vā kenaci vā manussabhūtena assosuṃ kho pāveyyakā mallā bhagavā kira mallesu cārikaṃ caramāno mahatā bhikkhusaghena saddhiṃ pañcamattehi bhikkhusatehi pāvaṃ anuppatto pāvāyaṃ viharati cundassa kammāraputtassa ambavane ti atha kho pāveyyakā mallā yena bhagavā ten bhagavantaṃ abhivādetvā ekamantaṃ nisīdiṃsu ekamantaṃ nisinnā kho pāveyyakā mallā bhagavantaṃ etad avocuṃ idha bhante pāveyyakānaṃ mallānaṃ nāma navaṃ santhāgāraṃ acirakāritaṃ anajjhāvutthaṃ samaṇena vā brāhmaṇena vā kenaci vā manussabhūtena taṃ bhante bhagavā paṭhamaṃ paribhuñjatu bhagavatā paṭhamaṃ paribhuttaṃ pacchā pāveyyakānaṃ mallānaṃ dīgharattaṃ hitāya sukhāyāti adhivāsesi bhagavā tuṇhībhāvena atha kho pāveyyakā mallā bhagavato adhivāsanaṃ viditvā uṭṭhāy āsanā bhagavataṃ abhivādetvā padakkhiṇaṃ katvā yena santhāgāraṃ ten upasaṃkamiṃsu upasaṃkamitvā sabbasanthariṃ santhāgāraṃ santharāpetvā āsanāni paññāpetvā udakamaṇikaṃ patiṭṭhāpetvā telappadīpaṃ āropetvā yena bhagavā ten upasaṃkamiṃsu upasaṃkamitvā bhagavataṃ abhivādetvā ekamantaṃ aṭṭhaṃsu ekamantaṃ ṭhita kho pāveyyakā mallā bhagavantaṃ etad avocuṃ sabbasanthāriṃ santhataṃ bhante santhāgāraṃ āsanāni paññattāni udakamaṇiko patiṭṭhāpito telappadīpo āropito yassa dāni bhante bhagavā kālaṃ maññatīti atha kho bhagavā nivāsetvā pattacīvaram ādāya saddhiṃ bhikkhusaṃghena yena santhāgāraṃ ten upasaṃkami upasaṃkamitvā pāde pakkhāletvā santhāgāraṃ pavisitvā majjhimatthambhaṃ nissāya puratthābhimukho nisīdi bhikkhusaṃgho pi pāde pakkhāletvā santhāgāraṃ pavisitvā pacchimaṃ bhittiṃ nissāya puratthābhimukho nisīdi bhagavantaṃ yeva purakkhatvā pāveyyakā pi kho mallā pāde pakkhāletvā santhāgāraṃ pavisitvā puratthimaṃ bhittiṃ nissāya pacchābhimukhā nisīdiṃsu bhagavataṃ yeva purakkhatvā atha kho bhagavā pāveyyake malle bahud eva rattiṃ dhammiyā kathāya sandassetvā samādepetvā samuttejetvā sampahaṃsetvā uyyojesi abhikkantā kho vāseṭṭhā ratti yassa dāni tumhe kālaṃ maññathāti evam bhante ti kho pāveyyakā mallā bhagavato paṭissutvā uṭṭhāy āsanā bhagavantaṃ abhivādetvā padakkhiṇaṃ katvā pakkamiṃsu atha kho bhagavā acirapakkantesu mallesu tuṇhībhūtaṃ tuṇhībhūtaṃ bhikkhusaṃghaṃ anuviloketvā āyasmantaṃ sāriputtaṃ āmantesi vigatathīnamiddho kho sāriputta bhikkhusaṃgho paṭibhātu taṃ sāriputta bhikkhūnaṃ dhammikathā piṭṭhi me āgilāyati tam ahaṃ āyamissāmīti evam bhante ti kho āyasmā sāriputto bhagavato paccassosi atha kho bhagavā catugguṇaṃ saṃghāṭiṃ paññāpetvā dakkhiṇena passena sīhaseyyaṃ kappesi pāde pādaṃ accādhāya sato sampajāno uṭṭhānasaññaṃ manasikaritvā tena kho pana samayena nigaṇṭho nāthaputto pāvāyaṃ adhunā kālakato hoti tassa kālakiriyāya bhinnā nigaṇṭhā dvedhikajātā bhaṇḍanajātā kalahajātā vivādāpannā aññamaññaṃ mukhasattīhi vitudantā virahanti na tvaṃ imaṃ dhammavinayaṃ ājānāsi ahaṃ imaṃ dhammavinavinayaṃ ājānāmi kiṃ tvaṃ imaṃ dhammavinayaṃ ājānissasi micchāpaṭipanno tvam asi aham asmi sammāpaṭipanno sahitam me asahitan te pure vacanīyaṃ pacchā avaca pacchā vacanīyaṃ pure avaca te viparāvattaṃ āropito te vādo niggahīto si cara vādappamokkhāya nibbeṭhehi vā sace pahosīti vadho yeva kho maññe nigaṇṭhesu nāthaputtiyesy vattati ye pi te nigaṇṭhassa nāthaputtassa sāvakā gihī odātavasanā te pi nigaṇṭhesu nāthaputtiyesu nibbiṇṇarūpā paṭivānarūpā yathā taṃ durakkhāte dhammavinaye duppavedite aniyyānike anupasamasaṃvattanike asammāsambuddhappavedite bhinnathūpe appaṭisaraṇe atha kho āyasmā sāriputto bhikkhū āmantesi nigaṇṭho āvuso nāthaputto pāvāyaṃ adhunā tassa kālakiriyāya bhinnā nigaṇṭhā dvedhikajātā pe bhinnathūpe appaṭisaraṇe evaṃ h etaṃ āvuso durakkhāte dhammavinaye duppavedite aniyyānike anupasamasaṃvattanike asammāsambuddhappavedite ayaṃ kho pan āvuso asmākaṃ bhagavatā dhammo svākkhāto suppavedito niyyāniko upasamasaṃvattaniko sammāsambuddhappavedito tattha sabbeh eva saṃgāyitabbaṃ na vivaditabbaṃ yathayidaṃ brahmacariyaṃ addhaniyaṃ assa ciraṭṭhitikaṃ tad assa bahujanahitāya bahujanasukhāya lokānukampāya atthāya hitāya sukhāya devamanussānaṃ katamo c āvuso asmākaṃ bhagavatā dhammo svākkhāto suppavedito niyyāniko upasamasaṃvattaniko sammāsambuddhappavedito yattha sabbeh eva saṅgāyitabbaṃ na vivaditabbaṃ yathayidaṃ brahmacariyaṃ addhaniyaṃ assa ciraṭṭhitikaṃ tad assa bahujanahitāya bahujanasukhāya lokānukampāya atthāya hitāya sukhāya devamanussānaṃ atthi kho āvuso tena bhagavatā jānatā passatā arahatā sammāsambuddhena eko dhammo sammadakkhāto tattha sabbeh eva saṅgāyitabbaṃ na vivaditabbaṃ yathayidaṃ brahmacariyaṃ addhaniyaṃ assa ciraṭṭhitikaṃ tad assa bahujanahitāya bahujanasukhāya lokānukampāya atthāya hitāya sukhāya devamanussānaṃ katamo eko dhammo sabbe sattā āhāraṭṭhitikā sabbe sattā saṃkhāraṭṭhitikā ayaṃ kho āvuso tena bhagavatā jānatā passatā arahatā sammāsambuddhena eko dhammo sammadakkhāto tattha sabbeh eva saṅgāyitabbaṃ na vivaditabbaṃ yathayidaṃ brahmacariyaṃ addhaniyaṃ assa ciraṭṭhitikaṃ tad assa bahujanahitāya bahujanasukhāya lokānukampāya atthāya hitāya sukhāya devamanussānaṃ atthi kho āvuso tena bhagavatā jānatā passatā arahatā sammāsambuddhena dve dhammā sammadakkhātā tattha sabbeh eva saṅgāyitabbaṃ pe atthāya hitāya sukhāya devamanussānaṃ katame dve i nāmañ ca rūpañ ca ii avijjā ca bhavataṇhā ca iii bhavadiṭṭhi ca vibhavadiṭṭhi ca iv ahirikañ ca anottappañ ca v hiri ca ottappañ ca vi dovacassatā ca pāpamittatā ca vii sovacassatā ca kalyāṇamittatā ca viii āpattikusalatā ca āpattivuṭṭhānakusalatā ca ix samāpattikusalatā ca samāpattivuṭṭhānakusalatā ca x dhātukusalatā ca manasikārakusalatā ca xi āyatanakusalatā ca paṭiccasamuppādakusalatā ca xii ṭhānakusalatā ca aṭṭhānakusalatā ca xiii ajjavañ ca lajjavañ ca xiv khanti ca soraccañ ca xv sākhalyañ ca paṭisanthāro ca xvi avihiṃsā ca soceyyañ ca xvii muṭṭhasaccañ ca asampajaññañ ca xviii sati ca sampajaññañ ca xix indriyesu aguttadvāratā ca bhojane amattaññutā ca xx indriyesu guttadvāratā ca bhojane mattaññutā ca xxi paṭisaṃkhānabalañ ca bhāvanābalañ ca xxii satibalañ ca samādhibalañ ca xxiii samatho ca vipassanā ca xxiv samathanimittañ ca paggahanimittañ ca xxv paggaho ca avikkhepo ca xxvi sīlasampadā ca diṭṭhisampadā ca xxvii sīlavipatti ca diṭṭhivipatti ca xxviii sīlavisuddhi ca diṭṭhivisuddhi ca xxix diṭṭhivisuddhi kho pana yathā diṭṭhissa ca padhānaṃ xxx saṃvego ca saṃvejaniyesu ṭhānesu saṃviggassa ca yoniso padhānaṃ xxxi ca kusalesu dhammesu appaṭivānitā ca padhānasmiṃ xxxii vijjā ca vimutti ca xxxiii khaye ñāṇaṃ anuppāde ñāṇaṃ ime kho āvuso tena bhagavatā jānatā passatā arahatā sammāsambuddhena dve dhammā sammadakkhātā tattha sabbeh eva saṅgāyitabbaṃ pe sukhāya devamanussānaṃ atthi kho āvuso tena bhagavatā jānatā passatā arahatā sammāsambuddhena tayo dhammā sammadakkhātā tattha sabbeh eva saṅgāyitabbaṃ pe atthāya hitāya sukhāya devamanussānaṃ katame tayo i tīṇi akusalamūlāni lobho akusalamūlaṃ doso akusalamūlaṃ moho akusalamūlaṃ ii tīṇi kusalamūlāni alobho kusalamūlaṃ adoso kusalamūlaṃ amoho kusalamūlaṃ iii tīṇi duccaritāni kāyaduccaritaṃ vacīduccaritaṃ manoduccaritaṃ iv tīṇi sucaritāni kāyasucaritaṃ vacīsucaritaṃ manosucaritaṃ v tayo akusalavitakkā kāmavitakko vyāpādavitakko vihiṃsāvitakko vi tayo kusalavitakkā nekkhammavitakko avyāpādavitakko avihiṃsāvitakko vii tayo akusalasaṃkappā kāmasaṃkappo vyāpādasaṃkappo vihiṃsāsaṃkappo viii tayo kusalasaṃkappā nekkhammasaṃkappo avyāpādasaṃkappo avihiṃsāsaṃkappo ix tisso akusalasaññā kāmasaññā vyāpādasaññā vihiṃsāsaññā x tisso kusalasaññā nekkhammasaññā avyāpādasaññā avihiṃsāsaññā xi tisso akusaladhātuyo kāmadhātu vyāpādadhātu vihiṃsādhātu xii tisso kusaladhātuyo nekkhammadhātu avyāpādadhātu avihiṃsādhātu xiii aparā pi tisso dhātuyo kāmadhātu rūpadhātu arūpadhātu xiv aparā pi tisso dhātuyo rūpadhātu arūpadhātu nirodhadhātu xv aparā pi tisso dhātuyo hīnā dhātu majjhimā dhātu paṇītā dhātu xvi tisso taṇhā kāmataṇhā bhavataṇhā vibhavataṇhā xvii aparā pi tisso taṇhā kāmataṇhā rūpataṇhā arūpataṇhā xviii aparā pi tisso taṇhā rūpataṇhā arūpataṇhā nirodhataṇhā xix tīṇi saṃyojanāni sakkāyadiṭṭhi vicikicchā sīlabbataparāmāso xx tayo āsavā kāmāsavo bhavāsavo avijjāsavo xxi tayo bhavā kāmabhavo rūpabhavo arūpabhavo xxii tisso esanā kāmesanā bhavesanā brahmacariyesanā xxiii tisso vidhā seyyo ham asmīti vidhā sadiso ham asmīti vidhā hīno ham asmīti vidhā xxiv tayo addhā atīto addhā anāgato addhā paccuppanno addhā xxv tayo antā sakkāyo anto sakkāyasamudayo anto sakkāyanirodho anto xxvi tisso vedanā sukhā vedanā dukkhā vedanā adukkhamasukhā vedanā xxvii tisso dukkhatā dukkhadukkhatā saṃkhāradukkhatā vipariṇāmadukkhatā xxviii tayo rāsī micchattaniyato rāsi sammattaniyato rāsi aniyato rāsi xxix tisso kaṅkhā atītaṃ vā addhānaṃ ārabbha kaṅkhati vicikicchati nādhimuccati na sampasīdati anāgataṃ vā addhānaṃ ārabbha kaṅkhati vicikicchati nādhimuccati ca sampasīdati etarahi vā paccuppannaṃ addhānaṃ ārabbha kaṅkhati vicikicchati nādhimuccati na sampasīdati xxx tīṇi tathāgatassa ārakkheyyāni parisuddhakāyasamācāro āvuso tathāgato n atthi tathāgatassa kāyaduccaritaṃ yaṃ tathāgato rakkheyya mā me idaṃ paro aññāsīti parisuddhavacīsamācāro āvuso tathāgato n atthi tathāgatassa vacīduccaritaṃ yaṃ tathāgato rakkheyya mā me idaṃ paro aññāsīti parisuddhamanosamācāro āvuso tathāgato n atthi tathāgatassa manoduccaritaṃ yaṃ tathāgato rakkheyya mā me idaṃ paro aññāsīti xxxi tayo kiñcanā rāgo kiñcanaṃ doso kiñcanaṃ moho kiñcanaṃ xxxii tayo aggī rāgaggi dosaggi mohaggi xxxiii apare pi tayo aggī āhuneyyaggi gahapataggi dakkhiṇeyyaggi xxxiv tividhena rūpasaṅgaho sanidassanasappaṭighaṃ rūpaṃ anidassanasappaṭighaṃ rūpaṃ anidassanaappaṭighaṃ rūpaṃ xxxv tayo saṃkhārā puññābhisaṃkhāro apuññābhisaṃkhāro āneñjābhisaṃkhāro xxxvi tayo puggalā sekho puggalo asekho puggalo n eva sekho nāsekho puggalo xxxvii tayo therā jātithero dhammathero sammutithero xxxviii tīṇi puññakiriyavatthūni dānamayaṃ puññakiriyavatthu sīlamayaṃ puññakiriyavatthu bhāvanāmayaṃ puññakiriyavatthu xxxix codanāvatthūni diṭṭhena sutena parisaṃkāya xl tisso kāmupapattiyo sant āvuso sattā paccupaṭṭhitakāmā te paccupaṭṭhitesu kāmesu vasaṃ vattenti seyyathā pi manussā ekacce ca devā ekacce ca vinipātikā ayaṃ paṭhamā kāmupapatti sant āvuso sattā nimmitakāmā te nimmetvā nimmetvā kāmesu vasaṃ vattenti seyyathā pi devā nimmānaratī ayaṃ dutiyā kāmupapatti sant āvuso sattā paranimmitakāmā te paranimmitesu kāmesu vasaṃ vattenti seyyathā pi devā paranimmitavasavattī ayaṃ tatiyā kāmupapatti xli tisso sukhupapattiyo sant āvuso sattā uppādetvā uppādetvā sukhaṃ viharanti seyyathā pi devā brahmakāyikā ayaṃ paṭhamā sukhupapatti sant āvuso sattā sukhena abhisannā parisannā paripūrā paripphuṭā te kadāci karahaci udānaṃ udānenti aho sukhaṃ aho sukhan ti seyyathā pi devā ābhassarā ayaṃ dutiyā sukhupapatti sant āvuso sattā sukhena abhisannā parisannā paripūrā paripphuṭā tesan taṃ yeva tusitā sukhaṃ seyyathā pi devā subhakiṇṇā ayaṃ tatiyā sukhupapatti xlii tisso paññā sekhā paññā asekhā paññā n eva sekhā nāsekhā paññā xliii aparā pi tisso paññā cintāmayā paññā sutamayā paññā bhāvanāmayā paññā xliv tīṇ āvudhāni sutāvudhaṃ pavivekāvudhaṃ paññāvudhaṃ xlv tīṇ indriyāni anaññātaṃñassāmitindriyaṃ aññindriyaṃ aññātāvindriyaṃ xlvi tīṇi cakkhūni maṃsacakkhu dibbacakkhu paññācakkhu xlvii tisso sikkhā adhisīlasikkhā adhicittasikkhā adhipaññāsikkhā xlviii tisso bhāvanā kāyabhāvanā cittabhāvanā paññābhāvanā xlix tīṇānuttariyāni dassanānuttariyaṃ paṭipadānuttariyaṃ vimuttānuttariyaṃ l tayo samādhī savitakko savicāro samādhi avitakko vicāramatto samādhi avitakko avicāro samādhi li apare pi tayo samādhī suññato samādhi animitto samādhi appaṇihito samādhi lii tīṇi soceyyāni kāyasoceyyaṃ vacīsoceyyaṃ manosoceyyaṃ liii tīṇi moneyyāni kāyamoneyyaṃ vacīmoneyyaṃ manomoneyyaṃ liv tīṇi kosallāni āyakosallaṃ apāyakosallaṃ upāyakosallaṃ lv tayo madā ārogyamado yobbanamado jīvitamado lvi tīṇādhipateyyāni attādhipateyyaṃ lokādhipateyyaṃ dhammādhipateyyaṃ lvii tīṇi kathāvatthūni atītaṃ vā addhānaṃ ārabbha kathaṃ katheyya evaṃ ahosi atītaṃ addhānan ti anāgataṃ vā addhānaṃ ārabbha kathaṃ katheyya evaṃ bhavissati anāgatam addhānan ti etarahi vā paccuppannaṃ addhānaṃ ārabbha kathaṃ katheyya evaṃ hoti etarahi paccuppannan ti lviii tisso vijjā pubbenivāsānussatiñāṇaṃ vijjā sattāraṃ cutūpapāte ñāṇaṃ vijjā āsavānaṃ khaye ñāṇaṃ vijjā lix tayo vihārā dibbo vihāro brahmavihāro ariyo vihāro lx tīṇi pāṭihāriyāni iddhipāṭihāriyaṃ ādesanāpāṭihāriyaṃ anusāsanipāṭihāriyaṃ ime kho āvuso tena bhagavatā jānatā passatā arahatā sammāsambuddhena tayo dhammā sammadakkhātā tattha sabbeh eva saṅgāyitabbaṃ na vivaditabbaṃ pe atthāya hitāya sukhāya devamanussānaṃ atthi kho āvuso tena bhagavatā jānatā passatā arahatā sammāsambuddhena cattāro dhammā sammadakkhātā tattha sabbeh eva saṅgāyitabbaṃ na vivaditabbaṃ yathayidaṃ brahmacariyaṃ pe katame cattāro i cattāro satipaṭṭhānā idh āvuso bhikkhu kāye kāyānupassī viharati ātāpī sampajāno satimā vineyya loke abhijjhādomanassaṃ vedanāsu citte dhammesu dhammānupassī viharati ātāpī sampajāno satimā vineyya loke abhijjhādomanassaṃ ii cattāro idh bhikkhu anuppannānaṃ pāpakānaṃ akusalānaṃ dhammānaṃ anuppādāya chandaṃ janeti vāyamati viriyaṃ ārabhati cittaṃ paggaṇhāti padahati uppannānaṃ pāpakānaṃ akusalānaṃ dhammānaṃ pahānāya chandaṃ janeti vāyamati viriyaṃ ārabhati cittaṃ paggaṇhāti padahati anuppannānaṃ kusalānaṃ dhammānaṃ uppādāya chandaṃ janeti vāyamati viriyaṃ ārabhati cittaṃ paggaṇhāti padahati uppannānaṃ kusalānaṃ dhammānaṃ ṭhitiyā asammosāya bhāvāya vepullāya bhāvanāya pāripūriyā chandaṃ janeti vāyamati viriyaṃ ārabhati cittaṃ paggaṇhāti padahati iii cattāro iddhipādā idh āvuso bhikkhu chandasamādhipadhānasaṃkhārasamannāgataṃ iddhipādaṃ bhāveti cittasamādhipadhānasaṃkhārasamannāgataṃ iddhipādaṃ bhāveti viriyasamādhipadhānasaṃkhārasamannāgataṃ iddhipādaṃ bhāveti vīmaṃsāsamādhipadhānasaṃkhārasamannāgataṃ iddhipādaṃ bhāveti iv cattāri jhānāni idh āvuso bhikkhu vivicc eva kāmehi vivicca akusalehi dhammehi savitakkaṃ savicāraṃ vivekajaṃ pītisukhaṃ paṭhamajjhānaṃ upasampajja viharati vitakka vūpasamā ajjhattaṃ sampasādanaṃ cetaso ekodibhāvaṃ avitakkaṃ avicāraṃ samādhijaṃ pītisukhaṃ dutiyajjhānaṃ upasampajja viharati pītiyā ca virāgā upekhako ca viharati sato ca sampajāno sukhañ ca kāyena paṭisaṃvedeti yan taṃ ariyā ācikkhanti upekhako satimā sukhavihārī ti tatiyajjhānaṃ upasampajja viharati sukhassa ca pahānā dukkhassa ca pahānā pubbe va somanassadomanassānaṃ atthaṅgamā upekhāsatipārisuddhiṃ catutthajjhānaṃ upasampajja viharati v catasso samādhibhāvanā atth āvuso samādhibhāvanā bhāvitā bahulīkatā diṭṭhadhammasukhavihārāya saṃvattati atth āvuso samādhibhāvanā bhāvitā bahulīkatā ñāṇadassanapaṭilābhāyā saṃvattati atth āvuso samādhibhāvanā bhāvitā bahulīkatā satisampajaññāya saṃvattati atth āvuso samādhibhāvanā bhāvitā bahulīkatā āsavānaṃ khayāya saṃvattati katam āvuso samādhibhāvanā bhāvitā bahulīkatā diṭṭhadhammasukhavihārāya saṃvattati idh āvuso bhikkhu vivicc eva kāmehi vivicca akusalehi dhammehi paṭhamajjhānaṃ pe dutiyajjhānaṃ tatiyajjhānaṃ catutthajjhānaṃ upasampajja viharati ayaṃ āvuso samādhibhāvanā bhāvitā bahulīkatā diṭṭhadhammasukhavihārāya saṃvattati katamā ca āvuso samādhibhāvanā bhāvitā bahulīkatā ñāṇadassanapaṭilābhāya saṃvattati idh āvuso bhikkhu ālokasaññaṃ manasikaroti divāsaññaṃ adhiṭṭhāti yathā divā tathā rattiṃ yathā rattiṃ tathā divā iti vivaṭena cetasā apariyonaddhena sappabhāsaṃ cittaṃ bhāveti ayaṃ āvuso samādhibhāvanā bhāvitā bahulīkatā ñāṇadassanapaṭilābhāya saṃvattati katamā ca āvuso samādhibhāvanā bhāvitā bahulīkatā satisampajaññāya saṃvattati idh āvuso bhikkhuno viditā vedanā uppajjanti viditā upaṭṭhahanti viditā abbhatthaṃ gacchanti viditā saññā uppajjanti viditā upaṭṭhahanti viditā abbhatthaṃ gacchanti viditā vitakkā uppajjanti viditā upaṭṭhahanti viditā abbhatthaṃ gacchanti ayaṃ āvuso samādhibhāvanā bhāvitā bahulīkatā satisampajaññāya saṃvattati katamā ca āvuso samādhibhāvanā bhāvitā bahulīkatā āsavānaṃ khayāya saṃvattati idh āvuso bhikkhu pañcas upādānakkhandhesu udayabbayānupassī viharati iti rūpaṃ iti rūpassa samudayo iti rūpassa atthagamo iti vedanā iti saññā iti saṃkhārā iti viññāṇaṃ iti viññāṇassa samudayo iti viññāṇassa atthagamo ti ayaṃ āvuso samādhibhāvanā bhāvitā bahulīkatā āsavānaṃ khayāya saṃvattati vi catasso appamaññāyo idh āvuso bhikkhu mettā sahagatena cetasā ekaṃ disaṃ pharitvā viharati tathā dutiyaṃ tathā tatiyaṃ tathā catutthiṃ iti uddham adho tiriyaṃ sabbadhi sabbattatāya sabbāvantaṃ lokaṃ mettāsahagatena cetasā vipulena mahaggatena appamāṇena averena avyāpajjhena pharitvā viharati karuṇāsahagatena cetasā muditāsahagatena cetasā upekhāsahagatena cetasā ekaṃ disaṃ pharitvā viharati tathā dutiyaṃ tathā tatiyaṃ tathā catutthiṃ iti uddham adho tiriyaṃ sabbadhi sabbāvantaṃ lokaṃ upekhā sahagatena cetasā vipulena mahaggatena appamāṇena averena avyāpajjhena pharitvā viharati vii cattāro arūpā idh āvuso bhikkhu sabbaso rūpasaññānaṃ samatikkamā paṭighasaññānaṃ atthagamā nānattasaññānaṃ amanasikārā ananto ākāso ti ākāsānañcāyatanaṃ upasampajja viharati sabbaso ākāsānañcāyatanaṃ samatikkamma anantaṃ viññāṇan ti viññāṇañcāyatanaṃ upasampajja viharati sabbaso viññāṇañcāyatanaṃ samatikkamma natthi kiñcīti ākiñcaññāyatanaṃ upasampajja viharati sabbaso ākiñcaññāyatanaṃ samatikkamma nevasaññānāsaññāyatanaṃ upasampajja viharati viii cattāri apassenāni idh āvuso bhikkhu saṃkhāy ekaṃ paṭisevati saṃkhāy ekaṃ adhivāseti saṃkhāy ekaṃ parivajjeti saṃkhāy ekaṃ vinodeti ix cattāro ariyavaṃsā idh āvuso bhikkhu santuṭṭho hoti itarītarena cīvarena itarītaracīvarasantuṭṭhiyā ca vaṇṇavādī na ca cīvarahetu anesanaṃ appaṭirūpaṃ āpajjati aladdhā ca cīvaraṃ na paritassati laddhā ca cīvaraṃ agathito amucchito anajjhāpanno ādīnavadassāvī nissaraṇapañño paribhuñjati tāya ca pana itarītaracīvarasantuṭṭhiyā n ev attānukkaṃseti na paraṃ vambheti yo hi tattha dakkho analaso sampajāno patissato yaṃ vuccat āvuso bhikkhu porāṇe aggaññe ariyavaṃse ṭhito puna ca paraṃ āvuso bhikkhu santuṭṭo hoti itarītarena piṇḍapātena itarītarapiṇḍapātasantuṭṭhiyā ca vaṇṇavādī na ca piṇḍapātahetu anesanaṃ appatirūpaṃ āpajjati aladdhā ca piṇḍapātaṃ na paritassati laddhā ca piṇḍapātam agathito amucchito anajjhāpanno ādīnavadassāvī nissaraṇapañño paribhuñjati tāya ca pana itarītarapiṇḍapātasantuṭṭhiyā n eva attānukkaṃseti na paraṃ vambheti yo hi tattha dakkho hoti analaso samapajāno patissato ayaṃ vuccat āvuso bhikkhu porāṇe aggaññe ariyavaṃse ṭhito puna ca paraṃ āvuso bhikkhu santuṭṭo hoti itarītarena senāsanena itarītarasenāsana ca vaṇṇavādī na ca senāsanahetu anesanaṃ appatirūpaṃ āpajjati aladdhā ca senāsanaṃ na paritassati laddhā ca senāsanaṃ agathito amucchito anajjhāpanno ādīnavadassāvī nissaraṇapañño paribhuñjati tāya ca pana itarītarasenāsanasantuṭṭhiyā n eva attānukkaṃseti na paraṃ vambheti yo hi tattha dakkho hoti analaso sampajāno patissato ayaṃ vuccat āvuso bhikkhu porāṇe aggaññe ariyavaṃse ṭhito puna ca paraṃ āvuso bhikkhu pahānārāmo hoti pahānarato bhāvanārāmo hoti bhāvanārato tāya ca pana pahānārāmatāya pahānaratiyā bhāvanārāmatāya bhāvanāratiyā n eva attānukkaṃseti na paraṃ vambheti yo hi tattha dakkho analaso sampajāno patissato ayaṃ vuccat āvuso bhikkhu porāṇe aggaññe ariyavaṃse ṭhito x cattāri padhānāni saṃvarapadhānaṃ pahānapadhānaṃ bhāvanāpadhānaṃ anurakkhaṇāpadhānaṃ katamañ c āvuso saṃvarapadhānaṃ idh āvuso bhikkhu cakkhunā rūpaṃ disvā na nimittaggāhī hoti nānuvyañjanaggāhī yatvādhikaraṇam etaṃ cakkhindriyaṃ asaṃvutaṃ viharantaṃ abhijjhādomanassā pāpakā akusalā dhammā tassa saṃvarāya paṭipajjati rakkhati cakkhindriyaṃ cakkhindriye saṃvaraṃ āpajjati sotena saddaṃ sutvā pe ghānena gandhaṃ ghāyitvā jivhāya rasaṃ sāyitvā kāyena phoṭṭhabbaṃ phusitvā manasā dhammaṃ viññāya na nimittaggāhī hoti nānuvyañjanaggāhī yatvādhikaraṇaṃ etaṃ manindriyaṃ asaṃvutaṃ viharantaṃ abhijjhā domanassā pāpakā akusalā dhammā anvāyassaveyyuṃ tassa saṃvarāya paṭipajjati rakkhati manindriyaṃ manindriye saṃvaraṃ āpajjati idam vuccat āvuso saṃvarapadhānaṃ katamañ c āvuso pahānapadhānaṃ idh āvuso bhikkhu uppannaṃ kāmavitakkaṃ nādhivaseti pajahati vinodeti byantikaroti anabhāvaṃ gameti uppannaṃ vyāpādavitakkaṃ uppannaṃ vihiṃsāvitakkaṃ uppannuppanne pāpake akusale dhamme nādhivaseti pajahati vinodeti byantikaroti anabhāvaṃ gameti idaṃ vuccat āvuso pahānapadhānaṃ katamañ c āvuso bhāvanāpadhānaṃ idh āvuso bhikkhu satisambojjhaṅgaṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ dhammavicayasambojjhaṅgaṃ bhāveti pe viriyasambojjhaṅgaṃ bhāveti pītisambojjhaṅgaṃ bhāveti passaddhisambojjhaṅgaṃ bhāveti samādhisambojjhaṅgaṃ bhāveti upekhāsambojjhaṅgaṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ idaṃ vuccat āvuso bhāvanāpadhānaṃ katamañ c āvuso anurakkhaṇāpadhānaṃ idh āvuso bhikkhu uppannaṃ bhaddakaṃ samādhinimittaṃ anurakkhati aṭṭhikasaññaṃ puḷavakasaññaṃ vinīlakasaññaṃ vicchiddakasaññaṃ uddhumātakasaññaṃ idaṃ vuccat āvuso anurakkhaṇāpadhānaṃ xi cattāri ñāṇāni dhamme ñāṇaṃ anvaye ñāṇaṃ paricchede ñāṇaṃ sammutiñāṇaṃ xii aparāni pi cattāri ñāṇāni dukkhe samudaye ñāṇaṃ nirodhe ñāṇaṃ magge ñāṇaṃ xiii cattāri sotāpattiyaṅgāni sappurisasaṃsevo saddhammasavanaṃ yonisomanasikāro dhammānudhammapaṭipatti xiv cattāri sotāpannassa aṅgāni idh āvuso ariyasāvako buddhe aveccappasādena samannāgato hoti iti pi so bhagavā arahaṃ sammāsambuddho vijjācaraṇasampanno sugato lokavidū anuttaro purisadammasārathi satthā devāmanussānaṃ buddho bhagavā ti dhamme aveccappasādena samannāgato hoti svākkhāto bhagavatā dhammo sandiṭṭhiko akāliko ehipassiko opanayiko paccattaṃ veditabbo viññūhīti saṃghe samannāgato hoti supaṭipanno bhagavato sāvakasaṃgho ujupaṭipanno bhagavato sāvakasaṃgho ñāyapaṭipanno bhagavato sāvakasaṃgho sāmīcipaṭipanno bhagavato sāvakasaṃgho yadidaṃ cattāri purisayugāni aṭṭha purisapuggalā eso bhagavato sāvakasaṃgho āhuneyyo pāhuneyyo dakkhiṇeyyo añjalikāraṇīyo anuttaraṃ puññakkhettaṃ lokassāti ariyakantehi sīlehi samannāgato hoti akhaṇḍehi acchiddehi akammāsehi bhujissehi viññuppasatthehi samādhisaṃvattanikehi xv cattāri sāmaññaphalāni sotāpattiphalaṃ sakadāgāmiphalaṃ anāgāmiphalaṃ arahattaphalaṃ xvi catasso dhātuyo paṭhavīdhātu āpodhātu tejodhātu vāyo xvii cattāro āhārā kabaliṅkāro āhāro oḷāriko vā sukhumo vā phasso dutiyo manosañcetanā tatiyā viññāṇaṃ catutthaṃ xviii catasso viññāṇaṭṭhitiyo rūpūpāyaṃ vā āvuso viññāṇaṃ tiṭṭhamānaṃ tiṭṭhati rūpārammaṇaṃ rūpappatiṭṭhaṃ nandūpavesanaṃ vuddhiṃ vepullaṃ āpajjati vedanūpāyaṃ vā āvuso viññāṇaṃ saññūpāyaṃ vā saṃkhārūpāyaṃ vā āvuso viññāṇaṃ tiṭṭhamānaṃ tiṭṭhati saṃkhārārammaṇaṃ saṃkhārappatiṭṭhaṃ nandūpavesanaṃ vuddhiṃ virūḷhiṃ vepullaṃ āpajjati xix cattāri agatigamanāni chandāgatiṃ gacchati dosāgatiṃ gacchati mohāgatiṃ gacchati bhayāgatiṃ gacchati xx cattāro taṇhuppādā cīvarahetu vā āvuso bhikkhuno taṇhā uppajjamānā uppajjati piṇḍapātahetu vā āvuso bhikkhuno taṇhā uppajjamānā uppajjati senāsanahetu vā āvuso bhikkhuno taṇhā uppajjamānā uppajjati bhavābhavahetu vā āvuso bhikkhuno taṇhā uppajjamānā uppajjati xxi catasso paṭipadā dukkhā paṭipadā dandhābhiññā dukkhā paṭipadā khippābhiññā sukhā paṭipadā dandhābhiññā sukhā paṭipadā khippābhiññā xxii aparā pi catasso paṭipadā akkhamā paṭipadā khamā paṭipadā damā paṭipadā samā paṭipadā xxiii cattāri dhammapadāni anabhijjhā dhammapadaṃ avyāpādo dhammapadaṃ sammāsati dhammapadaṃ sammāsamādhi dhammapadaṃ xxiv cattāri dhammasamādānāni atth āvuso dhammasamādānaṃ paccuppannaṃ dukkhañ c eva āyatiñ ca dukkhavipākaṃ atth āvuso dhammasamādānaṃ paccuppannaṃ dukkhaṃ āyatiñ ca sukhavipākam atth āvuso dhammasamādānaṃ paccuppannaṃ sukhaṃ āyatiñ ca dukkhavipākaṃ atth āvuso dhammasamādānaṃ paccuppannaṃ sukhañ c eva āyatiñ ca sukhavipākaṃ xxv cattāro dhammakkhandhā sīlakkhandho samādhikkhandho kkhandho vimuttikkhandho xxvi cattāri balāni viriyabalaṃ satibalaṃ samādhibalaṃ paññābalaṃ xxvii cattāri adhiṭṭhānāni paññāadhiṭṭhānaṃ saccādhiṭṭhānaṃ cāgādhiṭṭhānaṃ upasamādhiṭṭhānaṃ xxviii cattāro pañhavyākaraṇā ekaṃsavyākaraṇīyo pañho vibhajjavyākaraṇīyo pañho paṭipucchāvyākaraṇīyo pañho ṭhapanīyo pañho xxix cattāri kammāni atth āvuso kammaṃ kaṇhaṃ kaṇhavipākaṃ atth āvuso kammaṃ sukkaṃ sukkavipākaṃ atth āvuso kammaṃ kaṇhasukkaṃ kaṇhasukkavipākaṃ atth āvuso kammaṃ akaṇhaṃ asukkaṃ akaṇhaasukkavipākaṃ kammakkhayāya saṃvattati xxx cattāro sacchikaraṇīyā dhammā pubbenivāso satiyā sacchikaraṇīyo cutūpapāto cakkhunā sacchikaraṇīyo aṭṭha vimokhā kāyena sacchikaraṇīyā āsavānaṃ khayo paññāya sacchikaraṇīyo xxxi cattāro oghā kāmogho bhavogho diṭṭhogho avijjogho xxxii cattāro yogā kāmayogo bhavayogo diṭṭhiyogo avijjāyogo xxxiii cattāro visaṃyogā kāmayogavisaṃyogo bhavayogavisaṃyogo diṭṭhiyogavisaṃyogo avijjāyogavisaṃyogo xxxiv cattāro ganthā abhijjhā kāyagantho vyāpādo kāyagantho sīlabbataparāmāso kāyagantho idaṃsaccābhiniveso kāyagantho xxxv cattāri upādānāni kāmūpādānaṃ diṭṭhūpādānaṃ sīlabbatūpādānaṃ attavādūpādānaṃ xxxvi catasso yoniyo aṇḍajayoni jalābujayoni saṃsedajayoni opapātikayoni xxxvii catasso gabbhāvakkantiyo idh āvuso ekacco asampajāno c eva mātu kucchiyam okkamati asampajāno mātu kucchismiṃ ṭhāti asampajāno mātu kucchismā nikkhamati ayaṃ paṭhamā gabbhāvakkanti puna ca paraṃ āvuso idh ekacco sampajāno hi kho mātu kucchismim okkamati asampajāno mātukucchismiṃ ṭhāti asampajāno mātu kucchismā nikkhamati ayaṃ dutiyā gabbhāvakkanti puna ca paraṃ āvuso idh ekacco sampajāno mātu kucchismim okkamati sampajāno mātu kucchismiṃ ṭhāti asampajāno mātu kucchismā nikkhamati ayaṃ tatiyā gabbhāvakkanti puna ca paraṃ āvuso idh ekacco sampajāno c eva mātu kucchismim okkamati sampajāno mātu kucchismiṃ ṭhāti sampajāno mātu kucchismā nikkhamati ayaṃ catutthā gabbhāvakkanti xxxviii cattāro attabhāvapaṭilābhā atth āvuso attabhāvapaṭilābho yasmiṃ attabhāvapaṭilābhe attasaṃcetanā yeva kamati no parasaṃcetanā atth āvuso attabhāvapaṭilābho yasmiṃ attabhāvapaṭilābhe parasaṃcetanā yeva kamati no attasaṃcetanā atth āvuso attabhāvapaṭilābho yasmiṃ attabhāvapaṭilābhe attasaṃcetanā c eva kamati parasaṃcetanā ca atth āvuso attabhāvapaṭilābho yasmiṃ attabhāvapaṭilābhe n eva atta saṃcetanā kamati no parasaṃcetanā xxxix catasso dakkhiṇāvisuddhiyo atth āvuso dakkhiṇā dāyakato visujjhati no paṭiggāhakato atth āvuso dakkhiṇā paṭiggāhakato visujjhati no dāyakato atth āvuso dakkhiṇā n eva dāyakato visujjhati no paṭiggāhakato atth āvuso dakkhiṇā dāyakato c eva visujjhati paṭiggāhakato ca xl cattāri saṅgahavatthūni dānaṃ peyyavajjaṃ atthacariyā samānattatā xli cattāro anariyavohārā musāvādo pisuṇā vācā pharusā vācā samphappalāpo xlii cattāro ariyavohārā musāvādā veramaṇī pisuṇāya vācāya veramaṇī pharusāya vācāya veramaṇī samphappalāpā veramaṇī xliii apare pi cattāro anariyavohārā adiṭṭhe diṭṭhavāditā assute sutavāditā amute mutavāditā aviññāte viññātavāditā xliv apare pi cattāro ariyavohārā adiṭṭhe adiṭṭhavāditā assute assutavāditā amute amutavāditā aviññāte aviññātavāditā xlv apare pi cattāro anariyavohārā diṭṭhe adiṭṭhavāditā sute assutavāditā mute amutavāditā viññāte aviññātavāditā xlvi apare pi cattāro ariyavohārā diṭṭhe diṭṭhavāditā sute sutavāditā mute mutavāditā viññāte viññātavāditā xlvii cattāro puggalā idh āvuso ekacco puggalo attantapo hoti attaparitāpanānuyogam anuyutto idh āvuso ekacco puggalo parantapo hoti paraparitāpanānuyogam anuyutto idh āvuso ekacco puggalo attantapo ca hoti attaparitāpanānuyogam anuyutto parantapo ca paraparitāpanānuyogam anuyutto idh āvuso ekacca puggalo n eva attantapo hoti na attaparitāpanānuyogam anuyutto na parantapo na paraparitāpanānuyogam anuyutto so anattantapo aparantapo diṭṭhe va dhamme nicchāto nibbuto sītibhūto sukhapaṭisaṃvedī brahmabhūtena attanā viharati xlviii apare pi cattāro puggalā idh āvuso ekacco puggalo attahitāya paṭipanno hoti no parahitāya idha pan āvuso ekacco puggalo parahitāya paṭipanno hoti no attahitāya idh āvuso ekacco puggalo n eva attahitāya paṭipanno hoti no parahitāya idha pan āvuso ekacco puggalo attahitāya c eva paṭipanno hoti parahitāya ca xlix apare pi cattāro puggalā tamo tamaparāyano tamo jotiparāyano joti tamaparāyano joti jotiparāyano l apare pi cattāro puggalā samaṇamacalo samaṇapadumo samaṇapuṇḍarīko samaṇasukhumālo ime kho āvuso tena bhagavatā jānatā passatā arahatā sammāsambuddhena cattāro dhammā sammadakkhātā tattha sabbeh eva saṅgāyitabbaṃ na vivaditabbaṃ pe atthāya hitāya sukhāya devamanussānaṃ paṭhamaka niṭṭhitaṃ atthi kho āvuso tena bhagavatā jānatā passatā arahatā sammāsambuddhena pañca dhammā sammadakkhātā tattha sabbeh eva saṅgāyitabbaṃ na vivaditabbaṃ pe atthāya hitāya sukhāya devamanussānaṃ katame pañca i kkhandhā rūpakkhandho vedanākkhandho saññākkhandho saṃkhārakkhandho viññāṇakkhandho ii pañcūpādānakkhandhā rūpūpādānakkhandho vedanūpādānakkhandho saññūpādānakkhandho saṃkhārūpādānakkhandho viññāṇūpādānakkhandho iii pañca kāmaguṇā cakkhuviññeyyā rūpā iṭṭhā kantā manāpā piyarūpā kāmūpasaṃhitā rajanīyā sotaviññeyyā saddā ghānaviññeyyā gandhā jivhāviññeyyā rasā kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā rajanīyā iv pañca gatiyo nirayo tiracchānayoni pettivisayo manussā devā v pañca macchariyāni āvāsamacchariyaṃ kulamacchariyaṃ lābhamacchariyaṃ vaṇṇamacchariyaṃ dhammamacchariyaṃ vi pañca nīvaraṇāni kāmacchandanīvaraṇaṃ vyāpādanīvaraṇaṃ thīnamiddhanīvaraṇaṃ uddhaccakukkuccanīvaraṇaṃ vicikicchānīvaraṇaṃ vii pañc orambhāgiyāni saṃyojanāni sakkāyadiṭṭhi vicikicchā sīlabbataparāmāso kāmacchando vyāpādo viii pañc uddhambhāgiyāni saṃyojanāni rūparāgo arūparāgo māno uddhaccaṃ avijjā ix pañca sikkhāpadāni pāṇātipātā veramaṇī adinnādānā veramaṇī kāmesu micchācārā veramaṇī musāvādā veramaṇī surāmerayamajjapamādaṭṭhānā veramaṇī x pañca abhabbaṭṭhānāni abhabbo āvuso khīṇāsavo bhikkhu sañcicca pāṇaṃ jīvitā voropetuṃ abhabbo khīṇāsavo bhikkhu adinnaṃ theyyasaṃkhātaṃādātuṃ abhabbo khīṇāsavo bhikkhu methunaṃ dhammaṃ paṭisevituṃ abhabbo khīṇāsavo bhikkhu sampajānamusā bhāsituṃ abhabbo khīṇāsavo bhikkhu sannidhikārakaṃ kāme paribhuñjituṃ seyyathā pi pubbe agāriyabhūto xi pañca vyasanāni ñātivyasanaṃ bhogavyasanaṃ rogavyasanaṃ sīlavyasanaṃ diṭṭhivyasanaṃ n āvuso sattā ñātivyasanahetu vā bhogavyasanahetu vā rogavyasanahetu vā kāyassa bhedā param maraṇā apāyaṃ duggatiṃ vinipātaṃ nirayaṃ uppajjanti sīlavyasanahetu vā āvuso sattā diṭṭhivyasanahetu vā kāyassa bhedā param maraṇā pe nirayaṃ upapajjanti xii pañca sampadā ñātisampadā bhogasampadā ārogyasampadā sīlasampadā diṭṭhisampadā n āvuso sattā ñātisampadāhetu vā bhogasampadāhetu vā ārogyasampadāhetu vā kāyassa bhedā param sugatiṃ saggaṃ lokaṃ uppajjanti sīlasampadāhetu vā āvuso sattā diṭṭhisampadāhetu vā kāyassa bhedā param maraṇā sugatiṃ saggaṃ lokaṃ upapajjanti xiii pañca ādīnavā dussīlassa sīlavipattiyā idh āvuso dussīlo sīlavipanno pamādādhikaraṇaṃ mahatiṃ bhogajāniṃ nigacchati ayaṃ paṭhamo ādīnavo dussīlassa sīlavipattiyā puna ca paraṃ āvuso dussīlassa vipannassa pāpako kittisaddo abbhuggacchati ayaṃ dutiyo ādīnavo sīlavipattiyā puna ca paraṃ āvuso dussīlo sīlavipanno yaṃ yad eva parisaṃ upasaṃkamati yadi khattiyaparisaṃ yadi brāhmaṇaparisaṃ yadi gahapatiparisaṃ yadi samaṇaparisaṃ avisārado upasaṃkamati maṅkobhūto ayaṃ tatiyo ādīnavo dussīlassa sīlavipattiyā puna ca paraṃ āvuso dussīlo sīlavipanno sammūḷho kālaṃ kāroti ayaṃ catuttho ādīnavo dussīlassa sīlavipattiyā puna ca paraṃ āvuso dussīlo sīlavipanno kāyassa bhedā param maraṇā apāyaṃ duggatiṃ vinipātaṃ nirayaṃ uppajjati ayaṃ pañcamo ādīnavo dussīlassa sīlavipattiyā xiv pañca ānisaṃsā sīlavato sīlasampadāya idh āvuso sīlavā sīlasampanno mahatiṃ adhigacchati ayaṃ paṭhamo ānisaṃso sīlavato sīlasampadāya puna ca paraṃ āvuso sīlavato sīlasampannassa kalyāṇo kittisaddo abbhuggacchati ayaṃ dutiyo ānisaṃso sīlavato sīlasampadāya puna ca paraṃ āvuso sīlavā sīlasampanno yaṃ yad eva parisaṃ upasaṃkamati yadi khattiyaparisaṃ yadi parisaṃ yadi gahapatiparisaṃ yadi samaṇaparisaṃ visārado upasaṃkamati amaṅkubhūto ayaṃ tatiyo ānisaṃso sīlavato sīlasampadāya puna ca paraṃ āvuso sīlavā sīlasampanno asammūḷho kālaṃ karoti ayaṃ catuttho ānisaṃso sīlavato sīlasampadāya puna ca paraṃ āvuso sīlavā sīlasampanno kāyassa bhedā param maraṇā sugatiṃ saggaṃ lokaṃ uppajjati ayaṃ pañcamo ānisaṃso sīlavato sīlasampadāya xv codakena āvuso bhikkhunā paraṃ codetukāmena pañca dhamme ajjhattaṃ upaṭṭhapetvā paro codetabbokālena vakkhāmi no akālena bhūtena vakkhāmi no abhūtena saṇhena vakkhāmi no pharusena atthasaṃhitena vakkhāmi no anatthasaṃhitena mettacittena vakkhāmi no dosantarenāti codakena āvuso bhikkhunā paraṃ codetukāmena ime pañca dhamme ajjhattaṃ upaṭṭhapetvā paro codetabbo xvi pañca padhāniyaṅgāni idh āvuso bhikkhu saddho hoti saddahati tathāgatassa bhodhiṃ iti pi so bhagavā arahaṃ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṃ buddho bhagavā ti appābādho hoti appātaṅko samavepākiniyā samannāgato nātisītāya nāccuṇhāya majjhimāya padhānakkhamāya asatho hoti amāyāvī yathābhūtaṃ attānaṃ āvikattā satthari vā viññūsu vā sabrahmacārīsu āraddhaviriyo viharati akusalānaṃ dhammānaṃ pahānāya kusalānaṃ dhammānaṃ upasampadāya thāmavā daḷhaparakkamo anikkhittadhuro kusalesu dhammesu paññavā hoti uḍayatthagāminiyā paññāya samannāgato ariyāya nibbedhikāya sammādukkhakkhayagāminiyā xvii pañca suddhāvāsā avihā atappā sudassā sudassī akaniṭṭhā xviii pañca anāgāmino antarāparinibbāyī upahaccaparinibbāyī asaṃkhāraparinibbāyī sasaṃkhāraparinibbāyī uddhaṃsoto akaniṭṭhagāmī xix pañca cetokhilā idh āvuso bhikkhu satthari kaṅkhati vicikicchati nādhimuccati na sampasīdati yo so āvuso bhikkhu satthari kaṅkhati vicikicchati nādhimuccati na sampasīdati tassa cittaṃ na namati ātappāya anuyogāya sātaccāya padhānāya yassa cittaṃ na namati ātappāya anuyogāya sātaccāya padhānāya ayaṃ paṭhamo cetokhilo puna ca paraṃ āvuso bhikkhu dhamme kaṅkhati vicikicchati pe saṃghe kaṅkhati vicikicchati sikkhāya kaṅkhati vicikicchati sabrahmacārīsu kupito hoti anattamano āhatacitto khilajāto yo so āvuso bhikkhu sabrahmacārīsu kupito hoti anattamano āhatacitto khilajāto tassa cittaṃ na namati ātappāya anuyogāya sātaccāya padhānāya ayaṃ pañcamo cetokhilo xx pañca cetaso vinibandhā idh āvuso bhikkhu kāme avigatarāgo hoti avigatachando avigatapemo avigatapipāso avigatapariḷāho avigatataṇho yo so āvuso bhikkhu kāme avigatarāgo hoti avigatachando avigatapemo avigatapipāso avigatapariḷāho avigatataṇho tassa cittaṃ na namati ātappāya anuyogāya sātaccāya padhānāya yassa cittaṃ na namati pe ayaṃ paṭhamo cetaso vinibandho puna ca paraṃ āvuso bhikkhu kāye avigatarāgo hoti pe ayaṃ dutiyo cetaso vinibandho rūpe avigatarāgo hoti pe ayaṃ tatiyo cetaso vinibandho yāvadatthaṃ udarāvadehakaṃ bhuñjitvā seyyasukhaṃ phassasukhaṃ middhasukhaṃ anuyutto viharati puna ca paraṃ āvuso bhikkhu aññataraṃ devanikāyaṃ panidhāya brahmacariyaṃ carati iminā haṃ vatena vā sīlena vā tapena vā brahmacariyena vā devo vā bhavissāmi devaññataro vā ti yo so āvuso bhikkhu aññataraṃ devanikāyaṃ panidhāya brahmacariyaṃ carati iminā haṃ sīlena vā vatena vā tapena vā brahmacariyena vā devo bhavissāmi devaññataro vā ti tassa cittaṃ na namati ātappāya anuyogāya sātaccāya padhānāya yassa pe ayaṃ pañcamo cetaso vinibandho xxi pañc indriyāni cakkhundriyaṃ sotindriyaṃ ghānindriyaṃ jivhindriyaṃ kāyindriyaṃ xxii aparāni pi pañc indriyāni sukhindriyaṃ dukkhindriyaṃ somanassindriyaṃ domanassindriyaṃ upekhindriyaṃ xxiii aparāni pi pañc indriyāni saddhindriyaṃ viriyindriyaṃ satindriyaṃ samādhindriyaṃ paññindriyaṃ xxiv pañca dhātuyo idh āvuso bhikkhuno kāme manasikaroto kāmesu cittaṃ na pakkhandati nappasīdati na santiṭṭhati na vimuccati nekkhammaṃ kho pan assa manasikaroto nekkhamme cittaṃ pakkhandati pasīdati santiṭṭhati vimuccati tassa taṃ cittaṃ sugataṃ subhāvitaṃ suvuṭṭhitaṃ suvimuttaṃ visaṃyuttaṃ kāmehi ye ca kāmapaccayā uppajjanti āsavā vighātā pariḷāhā mutto so tehi na so taṃ vedanaṃ vedeti idam akkhātaṃ kāmānaṃ nissaraṇaṃ puna ca paraṃ āvuso bhikkhuno vyāpādaṃ manasikaroto vyāpāde cittaṃ na pakkhandati nappasīdati na santiṭṭhati na vimuccati avyāpādaṃ kho pan assa manasikaroto avyāpāde cittaṃ pakkhandati pasīdati santiṭṭhati vimuccati tassa taṃ cittaṃ sugataṃ subhāvitaṃ suvuṭṭhitaṃ suvimuttaṃ visaṃyuttaṃ vyāpādena ye ca vyāpādapaccayā uppajjanti āsavā vighātā pariḷāhā mutto so tehi na so taṃ vedanaṃ vedeti idam akkhātaṃ vyāpādassa nissaraṇaṃ puna ca paraṃ āvuso bhikkhuno vihesaṃ manasikaroto vihesāya cittaṃ na pakkhandati nappasīdati na santiṭṭhati na vimuccati avihesaṃ kho pan assa manasikaroto avihesāya cittaṃ pakkhandati pasīdati santiṭṭhati vimuccati tassa taṃ cittaṃ sugataṃ subhāvitaṃ suvuṭṭhitaṃ suvimuttaṃ visaṃyuttaṃ vihesāya ye ca vihesāpaccayā uppajjanti āsavā vighātā pariḷāhā mutto so tehi na so taṃ vedanaṃ vedeti idam akkhātaṃ vihesāya nissaraṇaṃ puna ca paraṃ āvuso bhikkhuno rūpaṃ manasikaroto rūpesu cittaṃ na pakkhandati nappasīdati na santiṭṭhati na vimuccati arūpaṃ kho pan assa manasikaroto arūpesu cittaṃ pakkhandati pasīdati santiṭṭhati vimuccati tassa tam cittaṃ sugataṃ subhāvitaṃ suvuṭṭhitam suvimuttaṃ visaṃyuttaṃ rūpehi ye ca rūpapaccayā uppajjanti āsavā vighātā pariḷāhā mutto so tehi na so taṃ vedanaṃ vedeti idam akkhātaṃ rūpānaṃ nissaraṇaṃ puna ca paraṃ āvuso bhikkhuno sakkāyaṃ manasikaroto sakkāye cittaṃ na pakkhandati nappasīdati na santiṭṭhati na vimuccati sakkāyanirodhaṃ kho pan assa manasikaroto sakkāyanirodhe cittaṃ pakkhandati pasīdati santiṭṭhati vimuccati tassa taṃ cittaṃ sugataṃ subhāvitaṃ suvuṭṭhitaṃ suvimuttaṃ visaṃyuttaṃ sakkāyena ye ca sakkāyapaccayā uppajjanti āsavā vighātā pariḷāhā mutto so tehi na so taṃ vedanaṃ vedeti idam akkhātaṃ sakkāyanissaraṇaṃ xxv pañca vimuttāyatanāni idh āvuso bhikkhuno satthā dhammaṃ deseti aññataro vā garuṭṭhāniko sabrahmacārī yathā yathā āvuso bhikkhuno satthā dhammaṃ deseti aññataro vā garuṭṭhāniko sabrahmacārī tathā so tasmiṃ dhamme atthapaṭisaṃvedī ca hoti dhammapaṭisaṃvedī ca tassa atthapaṭisaṃvedino dhammapaṭisaṃvedino pāmojjaṃ jāyati pamuditassa pīti jāyati pītimanassa kāyo passambhati passaddhakāyo sukhaṃ vedeti sukhino cittaṃ samādhiyati idaṃ paṭhamaṃ vimuttāyatanaṃ puna ca paraṃ āvuso bhikkhuno na h eva kho satthā dhammaṃ deseti aññataro vā garuṭṭhāniko sabrahmacārī api ca kho yathāsutaṃ yathāpariyattaṃ dhammaṃ vitthārena paresaṃ deseti yathā yathā āvuso bhikkhu yathāsutaṃ yathāpariyattaṃ dhammaṃ vitthārena paresaṃ deseti tathā tathā so tasmiṃ dhamme atthapaṭisaṃvedī ca hoti dhammapaṭisaṃvedī ca tassa atthapaṭisaṃvedino dhammapaṭisaṃvedino pāmojjaṃ jāyati pamuditassa pīti jāyati pītimanassa kāyo passambhati kāyo sukhaṃ vedeti sukhino cittaṃ samādhiyati idaṃ dutiyaṃ vimuttāyatanaṃ puna ca paraṃ āvuso bhikkhuno na h eva kho satthā dhammaṃ deseti aññataro vā garuṭṭhāniko sabrahmacārī na pi yathāsutaṃ yathāpariyattaṃ dhammaṃ vitthārena paresaṃ deseti api ca kho yathāsutaṃ yathāpariyattaṃ dhammaṃ vitthārena sajjhāyaṃ karoti yathā yathā vuso bhikkhu yathāsutaṃ yathāpariyattaṃ dhammaṃ vitthārena sajjhāyaṃ karoti tathā tathā so tasmiṃ dhamme atthapaṭisaṃvedī ca hoti dhammapaṭisaṃvedī ca tassa atthapaṭisaṃvedino dhammapaṭisaṃvedino pāmojjaṃ jāyati pīti jāyati pītimanassa kāyo passambhati passaddhakāyo sukhaṃ vedeti sukhino cittaṃ samādhiyati idaṃ tatiyaṃ vimuttāyatanaṃ puna ca paraṃ āvuso bhikkhuno na h eva kho satthā dhammaṃ deseti aññataro vā garuṭṭhāniko sabrahmacārī na pi yathāsutaṃ yathāpariyattaṃ dhammaṃ vittārena paresaṃ deseti na pi yathāsutaṃ yathāpariyattaṃ dhammaṃ vitthārena sajjhāyaṃ karoti api ca kho yathāsutaṃ yathāpariyattaṃ dhammaṃ cetasā anuvitakketi anuvicāreti manasā nupekkhati yathā yathā āvuso bhikkhu yathāsutaṃ yathāpariyattaṃ dhammaṃ cetasā anuvitakketi anuvicāreti manasā nupekkhati tathā tathā so tasmiṃ dhamme attha ca hoti dhammapaṭisaṃvedī ca tassa atthapaṭisaṃvedino dhammapaṭisaṃvedino pāmojjaṃ jāyati pamuditassa pīti jāyati pītimanassa kāyo passambhati passaddhakāyo sukhaṃ vedeti sukhino cittaṃ samādhiyati idaṃ catutthaṃ vimuttāyatanaṃ puna ca paraṃ āvuso bhikkhuno na h eva kho satthā dhammaṃ deseti aññataro vā garuṭṭhāniko sabrahmacārī na pi yathāsutaṃ yathāpariyattaṃ dhammaṃ vitthārena paresaṃ deseti na pi yathāsutaṃ yathāpariyattaṃ dhammaṃ vitthārena sajjhāyaṃ karoti na pi yathāsutaṃ yathāpariyattaṃ dhammaṃ cetasā anuvitakketi anuvicāreti manasā nupekkhati api ca kho assa aññataraṃ samādhinimittaṃ suggahītaṃ hoti sumanasikataṃ supadhāritaṃ suppaṭividdhaṃ paññāya yathā yathā āvuso bhikkhuno aññataraṃ samādhinimittaṃ suggahītaṃ hoti sumanasikataṃ supadhāritaṃ suppaṭividdhaṃ paññāya tathā tathā so tasmiṃ dhamme atthapaṭisaṃvedī ca hoti dhammapaṭisaṃvedī ca tassa atthapaṭisaṃvedino dhammapaṭisaṃvedino pāmojjaṃ jāyati pamuditassa pīti jāyati pītimanassa kāyo passambhati passaddhakāyo sukhaṃ vedeti sukhino cittaṃ samādhiyati idaṃ pañcamaṃ vimuttāyatanaṃ xxvi pañca vimuttiparipācaniyā saññā aniccasaññā anicce dukkhasaññā dukkhe anattasaññā pahānasaññā virāgasaññā ime kho āvuso tena bhagavatā jānatā passatā arahatā sammāsambuddhena pañca dhammā sammadakkhātā tattha sabbeh eva saṅgāyitabbaṃ na vivaditabbaṃ pe atthāya hitāya sukhāya devamanussānaṃ atthi kho āvuso tena bhagavatā jānatā passatā arahatā sammāsambuddhena cha dhammā sammadakkhātā tattha sabbeh eva saṅgāyitabbaṃ pe atthāya hitāya sukhāya devamanussānaṃ katame cha i cha ajjhattikāni āyatanāni cakkhāyatanaṃ sotāyatanaṃ ghānāyatanaṃ jivhāyatanaṃ kāyāyatanaṃ manāyatanaṃ ii cha bāhirāni āyatanāni rūpāyatanaṃ saddāyatanaṃ gandhāyatanaṃ rasāyatanaṃ dhammāyatanaṃ iii cha viññāṇakāyā cakkhuviññāṇaṃ sotaviññāṇaṃ ghānaviññāṇaṃ jivhāviññāṇaṃ kāyaviññāṇaṃ manoviññāṇaṃ iv cha phassakāyā cakkhusamphasso sotasamphasso ghānasamphasso jivhāsamphasso kāyasamphasso manosamphasso v cha vedanākāyā cakkhu samphassajā vedanā sotasamphassajā vedanā ghānasamphassajā vedanā jivhāsamphassajā vedanā kāyasamphassajā vedanā manosamphassajā vedanā vi cha saññākāyā rūpasaññā saddasaññā rasasaññā phoṭṭhabbasaññā dhammasaññā vii cha sañcetanākāyā rūpasañcetanā saddasañcetanā gandhasañcetanā rasasañcetanā phoṭṭhabbasañcetanā dhammasañcetanā viii cha taṇhākāyā rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā ix cha agāravā idh āvuso bhikkhu satthari agāravo viharati appatisso dhamme agāravo viharati appatisso saṃghe agāravo viharati appatisso sikkhāya agāravo viharati appatisso appamāde agāravo viharati appatisso paṭisanthāre agāravo viharati appatisso x cha gāravā idh āvuso bhikkhu satthari sagāravo viharati sappatisso dhamme sagāravo viharati sappatisso saṃghe sagāravo viharati sappatisso sikkhāya sagāravo viharati sappatisso appamāde sagāravo viharati sappatisso paṭisanthāre sagāravo viharati sappatisso xi cha somanassūpavicārā cakkhunā rūpaṃ disvā somanassaṭṭhāniyaṃ rūpaṃ upavicarati sotena saddaṃ sutvā ghānena gandhaṃ ghāyitvā jivhāya rasaṃ sāyitvā kāyena phoṭṭhabbaṃ phusitvā manasā dhammaṃ viññāya somanassaṭṭhāniyaṃ dhammaṃ upavicarati xii cha domanassūpavicārā cakkhunā rūpaṃ disvā domanassaṭṭhāniyaṃ rūpaṃ upavicarati pe manasā dhammaṃ viññāya domanassaṭṭhāniyaṃ dhammaṃ upavicarati xiii cha upekkhūpavicārā cakkhunā rūpaṃ disvā upekhaṭṭhāniyaṃ rūpaṃ upavicarati sotena saddhaṃ sutvā ghānena gandhaṃ ghāyitvā jivhāya rasaṃ sāyitvā kāyena phoṭṭhabbaṃ phusitvā manasā dhammaṃ viññāya upekhaṭṭhāniyaṃ dhammaṃ upavicarati xiv cha sārāṇīyā dhammā idh āvuso bhikkhuno mettaṃ kāyakammaṃ paccupaṭṭhitaṃ hoti sabrahmacārīsu āvī c eva raho ca ayam pi dhammo sārāṇīyo piyakaraṇo saṅgahāya avivādāya sāmaggiyā ekībhāvāya saṃvattati puna ca paraṃ āvuso bhikkhuno mettaṃ vacīkammaṃ mettaṃ manokammaṃ paccupaṭṭhitaṃ hoti sabrahmacārīsu c eva raho ca ayam pi dhammo sārāṇīyo piyakaraṇo saṅgahāya avivādāya sāmaggiyā ekībhāvāya saṃvattati puna ca paraṃ āvuso bhikkhu ye te lābhā dhammikā dhammaladdhā antamaso pattapariyāpannamattam pi tathārūpehi lābhehi appaṭivibhattabhogī hoti sīlavantehi sabrahmacārīhi sādhāraṇabhogī ayam pi dhammo sārāṇīyo piyakaraṇo saṅgahāya avivādāya sāmaggiyā ekībhāvāya saṃvattati puna ca paraṃ āvuso bhikkhu yāni tāni sīlāni akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni samādhisaṃvattanikāni sīlesu sīlasāmaññagato viharati sabrahmacārīhi āvī c eva raho ca ayam pi dhammo sārāṇīyo piyakaraṇo garukaraṇo saṅgahāya avivādāya sāmaggiyā ekībhāvāya saṃvattati puna ca paraṃ āvuso bhikkhu yā yaṃ diṭṭhi ariyā niyyānikā niyyāti takkarassa sammādukkhakkhayāya tathārūpāya diṭṭhiyā diṭṭhisāmaññagato viharati sabrahmacārīhi āvī c eva raho ca ayam pi dhammo sārāṇīyo piyakaraṇo garukaraṇo saṅgahāya avivādāya sāmaggiyā ekībhāvāya saṃvattati xv cha vivādamūlāni idh āvuso bhikkhu kodhano hoti upanāhī yo so āvuso bhikkhu kodhano hoti upanāhī so satthari pi agāravo viharati appaṭisso dhamme pi agāravo viharati appaṭisso saṃghe pi agāravo viharati appaṭisso sikkhāya pi na paripūrakārī hoti yo so āvuso bhikkhu satthari agāravo viharati appaṭisso dhamme agāravo viharati appaṭisso saṃghe agāravo viharati appaṭisso sikkhāya na paripūrakārī so saṃghe vivādaṃ janeti yo so hoti vivādo bahujanaahitāya bahujanaasukhāya bahujanassa anatthāya ahitāya dukkhāya devamanussānaṃ evarūpañ ce tumhe āvuso vivādamūlaṃ ajjhattaṃ vā bahiddhā vā samanupasseyyātha tatra tumhe āvuso tass eva pāpakassa vivādamūlassa pahānāya vāyameyyātha evarūpañ ce tumhe āvuso vivādamūlaṃ ajjhattaṃ vā bahiddhā vā na samanupasseyyātha tatra tumhe āvuso tass eva pāpakassa vivādamūlassa āyatiṃ anavassavāya paṭipajjeyyātha evam etassa pāpakassa vivādamūlassa pahānaṃ hoti evam etassa pāpakassa vivādamūlassa āyatiṃ anavassavo hoti puna ca paraṃ āvuso bhikkhu makkhī hoti paḷāsī issukī hoti maccharī saṭho hoti māyāvī pāpiccho hoti micchādiṭṭhi sandiṭṭhiparāmāsī hoti ādhānagāhī duppaṭinissaggi yo so āvuso bhikkhu sandiṭṭhiparāmāsī hoti ādhānagāhī duppaṭinissaggi so satthari pi agāravo viharati appaṭisso dhamme pi agāravo viharati appaṭisso saṃghe pe sikkhāya na paripūrakārī hoti yo so āvuso bhikkhu satthari agāravo viharati dhamme saṅghe sikkhāya na paripūrākārī so saṃghe vivādaṃ janeti yo so hoti vivādo bahujanaahitāya bahujanaasukhāya bahujanassa anatthāya ahitāya dukkhāya devamanussānaṃ evarūpañ ce tumhe āvuso vivādamūlaṃ ajjhattaṃ vā bahiddhā vā samanupasseyyātha tatra tumhe āvuso tass eva pāpakassa vivādamūlassa pahānāya vāyameyyātha evarūpañ ce tumhe āvuso vivādamūlaṃ ajjhattaṃ vā bahiddhā vā na samanupasseyyātha tatra tumhe āvuso tass eva pāpakassa vivādamūlassa āyatiṃ anavassavāya paṭipajjeyyātha evam etassa pāpakassa vivādamūlassa pahānaṃ hoti evam etassa pāpakassa vivādamūlassa āyatiṃ anavassavo hoti xvi cha dhātuyo paṭhavīdhātu āpodhātu tejodhātu vāyodhātu ākāsadhātu viññāṇadhātu xvii cha dhātuyo idh āvuso bhikkhu evaṃ vadeyya mettā hi kho me cetovimutti bhāvitā bahulīkatā yānikatā vatthukatā anuṭṭhitā paricitā susamāraddhā atha ca pana me vyāpādo cittaṃ pariyādāya tiṭṭhatīti so mā h evan ti ssa vacanīyo mā yasmā evaṃ avaca mā bhagavantaṃ abbhācikkhi na hi sādhu bhagavato abbhakkhānaṃ na hi bhagavā evaṃ vadeyya aṭṭhānam etaṃ āvuso anavakāso yaṃ mettāya cetovimuttiyā bhāvitāya bahulīkatāya yānikatāya vatthukatāya anuṭṭhitāya paricitāya susamāraddhāya atha ca pan assa vyāpādo cittaṃ pariyādāya ṭhassatīti n etam ṭhānaṃ vijjati nissaraṇaṃ h etaṃ āvuso vyāpādassa yadidaṃ mettā cetovimutti idha pana āvuso bhikkhu evaṃ vadeyya karuṇā hi kho me cetovimutti bhāvitā bahulīkatā yānikatā vatthukatā anuṭṭhitā paricitā susamāraddhā atha ca pana me vihesā cittaṃ pariyādāya tiṭṭhatīti so mā h evan ti ssa vacanīyo mā yasmā evaṃ avaca mā bhagavantaṃ abbhācikkhi na hi sādhu bhagavato abbhakkhānaṃ na hi bhagavā evaṃ vadeyya aṭṭhānam etaṃ āvuso anavakāso yaṃ karuṇāya cetovimuttiyā bhāvitāya bahulīkatāya yānikatāya vatthukatāya anuṭṭhitāya paricitāya susamāraddhāya atha ca pan assa vihesā cittaṃ pariyādāya ṭhassatīti n etaṃ ṭhānaṃ vijjati nissaraṇaṃ h etaṃ āvuso vihesāya yadidaṃ karuṇā cetovimutti idha pan āvuso bhikkhu evaṃ vadeyya muditā hi kho me cetovimutti bhāvitā bahulīkatā yānikatā vatthukatā anuṭṭhitā paricitā susamāraddhā atha ca pana me arati cittaṃ pariyādāya tiṭṭhatīti so mā h evan ti ssa vacanīyo mā yasmā evaṃ avaca mā bhagavantaṃ abbhācikkhi na hi sādhu bhagavato abbhakkhānaṃ na hi bhagavā evaṃ vadeyya aṭṭhānam etaṃ āvuso anavakāso yaṃ muditāya cetovimuttiyā bhāvitāya bahulīkatāya yānikatāya vatthukatāya anuṭṭhitāya paricitāya susamāraddhāya atha ca pan assa arati cittaṃ pariyādāya ṭhassatīti n etaṃ ṭhānaṃ vijjati nissaraṇaṃ h etaṃ āvuso aratiyā yadidaṃ muditā cetovimutti idha pan āvuso bhikkhu evaṃ vadeyya upekhā hi kho me cetovimutti bhāvitā bahulīkatā yānikatā vatthukatā anuṭṭhitā paricitā susamāraddhā atha ca pana me rāgo cittaṃ pariyādāya tiṭṭhatīti so mā h evan ti ssa vacanīyo mā yasmā evaṃ avaca mā bhagavantaṃ abbhācikkhi na hi sādhu bhagavato abbhakkhānaṃ na hi bhagavā evaṃ vadeyya aṭṭhānam etaṃ āvuso anavakāso yaṃ upekhāya cetovimuttiyā bhāvitāya bahulīkatāya yānikatāya vatthukatāya paricitāya susamāraddhāya atha ca pan assa rāgo cittaṃ pariyādāya ṭhassatīti n etaṃ ṭhānaṃ vijjati nissaraṇaṃ h etaṃ āvuso rāgassa yadidaṃ upekhā cetovimutti idha pan āvuso bhikkhu evaṃ vadeyya animittā hi kho me cetovimutti bhāvitā bahulīkatā yānikatā vatthukatā anuṭṭhitā paricitā susamāraddhā atha ca pana me nimittānusāri viññāṇaṃ hotīti so mā h evan ti ssa vacanīyo mā yasmā evaṃ avaca mā bhagavantaṃ abbhācikkhi na hi sādhu bhagavato abbhakkhānaṃ na hi bhagavā evaṃ vadeyya aṭṭhānam etaṃ āvuso anavakāso yaṃ animmitāya cetovimuttiyā bhāvitāya bahulīkatāya yānikatāya vatthukatāya anuṭṭhitāya paricitāya susamāraddhāya atha ca pan assa nimittānusāri viññāṇaṃ bhavissatīti n etaṃ ṭhānaṃ vijjati nissaraṇaṃ h etaṃ āvuso sabbanimittānaṃ yadidaṃ animittā cetovimutti idha pan āvuso bhikkhu evaṃ vadeyya asmīti kho me vighātaṃ ayam aham asmīti na samanupassāmi atha ca pana me vicikicchākathaṅkathāsallaṃ cittaṃ pariyādāya tiṭṭhatīti so mā h evan ti ssa vacanīyo mā yasmā evaṃ avaca mā bhagavantaṃ abbhācikkhi na hi sādhu bhagavato abbhakkhānaṃ na hi bhagavā evaṃ vadeyya aṭṭhānam etaṃ āvuso anavakāso yaṃ asmīti vighāte ayam aham asmīti asamanupassato atha ca pan assa vicikicchākathaṅkathāsallaṃ cittaṃ pariyādāya ṭhassatīti n etaṃ ṭhānaṃ vijjati nissaraṇaṃ h etaṃ āvuso vicikicchākathaṅkathāsallassa yadidam asmīti mānasamugghāto xviii cha anuttariyāni dassanānuttariyaṃ savanānuttariyaṃ lābhānuttariyaṃ sikkhānuttariyaṃ pāricariyānuttariyaṃ anussutānuttariyaṃ xix cha anussatiṭṭhānāni buddhānussati dhammānussati saṃghānussati sīlānussati cāgānussati devatānussati xx cha satatavihārā idh āvuso bhikkhu cakkhunā rūpaṃ disvā n eva sumano hoti na dummano upekhako viharati sato sampajāno sotena saddaṃ sutvā ghānena gandhaṃ ghāyitvā jivhāya rasaṃ sāyitvā kāyena phoṭṭhabbaṃ phusitvā manasā dhammaṃ viññāya n eva sumano hoti na dummano upekhako viharati sato sampajāno xxi chaḷ ābhijātiyo idh āvuso ekacco kaṇhābhijātiko samāno kaṇhaṃ dhammaṃ abhijāyati idh āvuso ekacco kaṇhābhijātiko samāno sukkaṃ dhammaṃ abhijāyati idh āvuso ekacco kaṇhābhijātiko samāno akaṇhaṃ asukkaṃ nibbānaṃ abhijāyati idha pan āvuso ekacco sukkābhijātiko samāno sukkaṃ dhammaṃ abhijāyati idh āvuso ekacco sukkābhijātiko samāno kaṇhaṃ dhammaṃ abhijāyati idha pan āvuso ekacco sukkābhijātiko samāno akaṇhaṃ asukkaṃ nibbānaṃ abhijāyati xxii cha nibbedhabhāgiyasaññā aniccasaññā anicce dukkhasaññā dukkhe anatta saññā pahānasaññā virāgasaññā nirodhasaññā ime kho āvuso tena bhagavatā jānatā passatā arahatā sammāsambuddhena cha dhammā sammadakkhātā tattha sabbeh eva saṅgāyitabbaṃ pe atthāya hitāya sukhāya devamanussānaṃ atthi kho āvuso tena bhagavatā jānatā passatā arahatā sammāsambuddhena satta dhammā sammadakkhātā tattha sabbeh eva saṅgāyitabbaṃ pe atthāya hitāya sukhāya devamanussānaṃ katame satta i satta dhanāni saddhādhanaṃ sīladhanaṃ hiridhanaṃ ottappadhanaṃ sutadhanaṃ cāgadhanaṃ dhanaṃ ii satta sambojjhaṅgā satisambojjhaṅgo dhammavicayasambojjhaṅgo viriyasambojjhaṅgo pītisambojjhaṅgo passaddhisambojjhaṅgo samādhisambojjhaṅgo upekhāsambojjhaṅgo iii satta samādhiparikkhārā sammādiṭṭhi sammāsaṃkappo sammāvācā sammākammanto sammāājīvo sammāvāyāmo sammāsati iv satta asaddhammā idh āvuso bhikkhu asaddho hoti ahiriko hoti anottappī hoti appassuto hoti kusīto hoti muṭṭhassati hoti duppañño hoti v satta saddhammā idh āvuso bhikkhu saddho hoti hirimā hoti ottappī hoti bahussuto hoti āraddhaviriyo hoti upaṭṭhitasati hoti paññavā hoti vi satta sappurisadhammā idh āvuso bhikkhu dhammaññū ca hoti atthaññū ca attaññū ca mattaññū ca kālaññū ca parisaññū ca puggalaññū ca vii satta niddesavatthūni idh āvuso bhikkhu sikkhāsamādāne tibbacchando hoti āyatiñ ca sikkhāsamādāne avigatapemo dhammanisantiyā tibbacchando hoti āyatiñ ca dhammanisantiyā avigatapemo icchāvinaye tibbacchando hoti āyatiñ ca icchāvinaye avigatapemo paṭisallāne tibbacchando hoti āyatiñ ca paṭisallāne avigatapemo viriyārambhe tibbacchando hoti āyatiñ ca viriyārambhe avigatapemo satinepakke tibbacchando hoti āyatiñ ca satinepakke avigatapemo diṭṭhipaṭivedhe tibbacchando hoti āyatiñ ca diṭṭhipaṭivedhe avigatapemo viii satta saññā aniccasaññā anattasaññā asubhasaññā ādīnavasaññā pahānasaññā virāgasaññā nirodhasaññā ix satta balāni saddhābalaṃ viriyabalaṃ hiribalaṃ ottappabalaṃ satibalaṃ samādhibalaṃ paññābalaṃ x satta viññāṇaṭṭhitiyo sant āvuso sattā nānattakāyā nānattasaññino seyyathā pi manussā ekacce ca devā ekacce ca vinipātikā ayaṃ paṭhamā viññāṇaṭṭhiti sant āvuso sattā nānattakāyā ekattasaññino seyyathā pi devā brahmakāyikā pathamābhinibbattā ayaṃ dutiyā viññāṇaṭṭhiti sant āvuso sattā ekattakāyā nānattasaññino seyyathā pi devā ābhassarā ayaṃ tatiyā viññāṇaṭṭhiti sant āvuso sattā ekattakāyā ekattasaññino seyyathā pi devā subhakiṇhā ayaṃ catutthā viññāṇaṭṭhiti sant āvuso sattā sabbaso rūpasaññānaṃ samatikkamā paṭighasaññānaṃ atthagamā nānattasaññānaṃ amanasikārā ananto ākāso ti ākāsānañcāyatanūpagā ayaṃ pañcamī viññāṇaṭṭhiti sant āvuso sattā sabbaso samaṭikkamma anantaṃ viññāṇan ti viññāṇañcāyatanūpagā ayaṃ chaṭṭhī viññāṇaṭṭhiti sant āvuso sattā sabbaso samatikkamma n atthi kiñcīti ākiñcaññāyatanūpagā ayaṃ sattamī viññāṇaṭṭhiti xi satta puggalā dakkhiṇeyyā ubhato bhāgavimutto paññāvimutto kāyasakkhī diṭṭhippatto saddhāvimutto dhammānusārī saddhānusārī xii satta anusayā kāmarāgānusayo paṭighānusayo diṭṭhānusayo vicikicchānusayo mānānusayo bhavarāgānusayo avijjānusayo xiii satta saṃyojanāni anunayasaṃyojanaṃ paṭighasaṃyojanaṃ diṭṭhisaṃyojanaṃ vicikicchāsaṃyojanaṃ mānasaṃyojanaṃ bhavarāgasaṃyojanaṃ avijjāsaṃyojanaṃ xiv satta adhikaranasamathā uppannuppannānaṃ adhikaraṇānaṃ samathāya vūpasamāya sammukhāvinayo dātabbo sativinayo dātabbo amūḷhavinayo dātabbo patiññāya kāretabbaṃ yebhuyyasikā tassapāpiyyasikā tiṇavatthārako ime kho āvuso tena bhagavatā jānatā passatā arahatā sammāsambuddhena satta dhammā sammadakkhātā tattha sabbeh eva saṅgāyitabbaṃ pe atthāya hitāya sukhāya devamanussānaṃ dutiyakabhāṇavāraṃ atthi kho tena bhagavatā jānatā passatā arahatā sammāsambuddhena aṭṭha dhammā sammadakkhātā tattha sabbeh eva saṅgāyitabbaṃ pe atthāya hitāya sukhāya devamanussānaṃ katame aṭṭha i aṭṭha micchattā micchādiṭṭhi micchāsaṃkappo micchāvācā micchākammanto micchāājīvo micchāvāyāmo micchāsati micchāsamādhi ii aṭṭha sammattā sammādiṭṭhi pe sammāsamādhi iii aṭṭha puggala dakkhiṇeyyā sotāpanno sotāpattiphalasacchikiriyāya paṭipanno sakadāgāmiphalasacchikiriyāya paṭipanno anāgāmiphalasacchikiriyāya paṭipanno arahā arahattāya paṭipanno iv aṭṭha kusītavatthūni idh āvuso bhikkhunā kammaṃ kattabbaṃ hoti tassa evaṃ hoti kammaṃ kho me kattabbaṃ bhavissati kammaṃ kho pana me karontassa kāyo kilamissati handāhaṃ nipajjāmīti so nipajjati na viriyaṃ ārabhati appattassa pattiyā anadhigatassa adhigamāya asacchikatassa sacchikiriyāya idaṃ paṭhamaṃ kusītavatthuṃ puna ca paraṃ āvuso bhikkhunā kammaṃ kataṃ hoti tassa evaṃ hoti ahaṃ kho kammaṃ akāsiṃ kammaṃ kho pana me karontassa kāyo kilanto handāhaṃ nipajjāmīti so nipajjati na viriyaṃ ārabhati pe idaṃ dutiyaṃ kusītavatthuṃ puna ca paraṃ āvuso bhikkhunā maggo gantabbo hoti tassa evaṃ hoti maggo kho me gantabbo bhavissati maggaṃ kho pana me gacchantassa kāyo kilamissati handāhaṃ nipajjāmīti so nipajjati na viriyaṃ ārabhati idaṃ tatiyaṃ kusītavatthuṃ puna ca paraṃ āvuso bhikkhunā maggo gato hoti tassa evaṃ hoti ahaṃ kho maggaṃ agamāsiṃ maggaṃ kho pana me gacchantassa kāyo kilanto handāhaṃ nipajjāmīti so nipajjati na viriyaṃ ārabhati idaṃ catutthaṃ kusītavatthuṃ puna ca paraṃ āvuso bhikkhu gāmaṃ vā nigamaṃ vā piṇḍāya caranto na labhati lūkhassa vā paṇītassa vā bhojanassa yāvadatthaṃ pāripūriṃ tassa evaṃ hoti ahaṃ kho gāmaṃ va nigamaṃ vā piṇḍāya caranto nālatthaṃ lūkhassa vā paṇītassa vā bhojanassa yāvadatthaṃ pāripūriṃ tassa me kāyo kilanto akammañño handāhaṃ nipajjāmīti so nipajjatina viriyaṃ ārabhati idaṃ pañcamaṃ kusītavatthuṃ puna ca paraṃ āvuso bhikkhu gāmaṃ vā nigamaṃ vā piṇḍāya caranto labhati lūkhassa vā paṇītassa va bhojanassa yāvadatthaṃ pāripūriṃ tassa evaṃ hoti ahaṃ kho gāmaṃ vā nigamaṃ vā piṇḍāya caranto alatthaṃ lūkhassa vā paṇītassa vā bhojanassa yāvadatthaṃ pāripūriṃ tassa me kāyo garuko akammañño māsācitaṃ maññe handāhaṃ nipajjāmīti so na viriyaṃ ārabhati idaṃ chaṭṭhaṃ kusītavatthuṃ puna ca paraṃ āvuso bhikkhuno uppanno hoti appamattako ābādho tassa evaṃ hoti uppanno kho me appamattako atthi kappo nipajjitum handāhaṃ nipajjāmīti so nipajjati na viriyaṃ ārabhati idam sattamaṃ kusītavatthuṃ puna ca paraṃ āvuso bhikkhu gilānā vuṭṭhito hoti aciravuṭṭhito gelaññā tassa evaṃ hoti ahaṃ kho gilānā vuṭṭhito aciravuṭṭhito gelaññā tassa me kāyo dubbalo akammañño handāhaṃ nipajjāmīti so nipajjati na viriyaṃ ārabhati appattassa pattiyā anadhigatassa adhigamāya asacchikatassa sacchikiriyāya idaṃ aṭṭhamaṃ kusītavatthuṃ v aṭṭha ārabbhavatthūni idh āvuso bhikkhunā kammaṃ kattabbaṃ hoti tassa evaṃ hoti kammaṃ kho me kattabbaṃ bhavissati kammaṃ kho pana me karontena na sukaraṃ buddhānaṃ sāsanaṃ manasikātuṃ handāhaṃ viriyaṃ ārabhāmi appattassa pattiyā anadhigatassa adhigamāya asacchikatassa sacchikiriyāyāti so viriyaṃ ārabhati appattassa pattiyā anadhigatassa adhigamāya asacchikatassa sacchikiriyāya idaṃ paṭhamaṃ ārabbhavatthuṃ puna ca paraṃ āvuso bhikkhunā kammaṃ kataṃ hoti tassa evaṃ hoti ahaṃ kho kammaṃ akāsiṃ kammaṃ kho panāhaṃ karonto nāsakkhiṃ buddhānaṃ sāsanaṃ manasikātuṃ handāhaṃ viriyaṃ ārabhāmi pe so viriyaṃ ārabhati idaṃ dutiyaṃ ārabbhavatthuṃ puna ca paraṃ āvuso bhikkhunā maggo gantabbo hoti tassa evaṃ hoti maggo kho me gantabbo bhavissati maggaṃ kho pana me gacchantena na sukaraṃ buddhānaṃ sāsanaṃ manasikātuṃ handāhaṃ viriyaṃ ārabhāmi pe so viriyaṃ ārabhati idaṃ tatiyaṃ ārabbhavatthuṃ puna ca paraṃ āvuso bhikkhunā maggo gato hoti tassa evaṃ hoti ahaṃ kho maggaṃ agamāsiṃ maggaṃ kho panāhaṃ gacchanto nāsakkhiṃ buddhānaṃ sāsanaṃ manasikātuṃ handāhaṃ viriyaṃ ārabhāmi pe so viriyaṃ ārabhati idaṃ catutthaṃ ārabbhavatthuṃ puna ca paraṃ āvuso bhikkhu gāmaṃ vā nigamaṃ vā piṇḍāya caranto na labhati lūkhassa vā paṇītassa vā bhojanassa yāvadatthaṃ pāripūriṃ tassa evaṃ hoti ahaṃ kho gāmaṃ vā nigamaṃ vā piṇḍāya caranto nālatthaṃ lūkhassa vā paṇītassa vā bhojanassa yāvadatthaṃ pāripūriṃ tassa me kāyo lahuko kammañño handāhaṃ viriyaṃ ārabhāmi pe so viriyaṃ ārabhati idaṃ pañcamaṃ ārabbhavatthuṃ puna ca paraṃ āvuso bhikkhu gāmaṃ vā nigamaṃ vā piṇḍāya caranto labhati lūkhassa vā paṇītassa vā bhojanassa yāvadatthaṃ pāripūriṃ tassa evaṃ hoti ahaṃ kho gāmaṃ vā nigamaṃ vā piṇḍāya caranto alatthaṃ lūkhassa vā paṇītassa vā bhojanassa yāvadatthaṃ pāripūriṃ tassa me kāyo balavā kammañño handāhaṃ viriyaṃ pe so viriyaṃ ārabhati idaṃ chaṭṭhaṃ ārabbhavatthuṃ puna ca paraṃ āvuso bhikkhuno uppanno hoti appamattako ābādho tassa evaṃ hoti uppanno kho me ayaṃ appamattako ābādho ṭhānaṃ kho pan etaṃ vijjati yaṃ me ābādho vaḍḍheyya handāhaṃ viriyaṃ ārabhāmi pe so viriyaṃ ārabhati idaṃ sattamaṃ ārabbhavatthuṃ puna ca paraṃ āvuso bhikkhu gilānā vuṭṭhito hoti aciravuṭṭhito gelaññā tassa evaṃ hoti ahaṃ kho gilānā vuṭṭhito aciravuṭṭhito gelaññā ṭhānam kho pan etaṃ vijjati yaṃ me ābādho paccudāvatteyya handāhaṃ viriyaṃ ārabhāmi appattassa pattiyā anadhigatassa adhigamāya asacchikatassa sacchikiriyāyāti so viriyaṃ ārabhati appattassa pattiyā anadhigatassa adhigamāya asacchikatassa sacchikiriyāya idaṃ aṭṭhamaṃ ārabbhavatthuṃ vi aṭṭha dānavatthūni āsajja dānaṃ deti bhayā dānaṃ deti adāsi me ti dānaṃ deti dassati me ti dānaṃ deti sāhu dānan ti dānaṃ deti ahaṃ pacāmi ime na pacanti narahāmi pacanto apacantānaṃ dānaṃ adātun ti dānaṃ deti idaṃ me dānaṃ dadato kalyāṇo abbhuggacchatīti dānaṃ deti cittālaṃkāracittaparikkhāratthaṃ dānaṃ deti vii aṭṭha dānuppattiyo idh āvuso ekacco dānaṃ deti samaṇassa vā brāhmaṇassa vā annaṃ pānaṃ vatthaṃ yānaṃ mālāgandhavilepanaṃ seyyāvasathapadīpeyyaṃ so yaṃ deti taṃ paccāsiṃsati so passati khattiyamahāsālaṃ vā brāhmaṇamahāsālaṃ vā gahapatimahāsālaṃ vā pañcahi kāmaguṇehi samappitaṃ paricārayamānaṃ tassa evaṃ hoti aho vatāhaṃ kāyassa bhedā param maraṇā khattiyamahāsālānaṃ vā brāhmaṇamahāsālānaṃ vā gahapatimahāsālānaṃ vā sahavyataṃ uppajjeyyan ti so taṃ cittaṃ dahati taṃ cittaṃ adhiṭṭhāti taṃ cittaṃ bhāveti tassa taṃ cittaṃ hīne vimuttaṃ uttariṃ abhāvitaṃ tatr uppattiyā saṃvattati tañ ca kho sīlavato vadāmi no dussīlassa ijjhat āvuso sīlavato cetopaṇidhi suddhattā puna ca paraṃ āvuso idh ekacco dānaṃ deti samaṇassa vā brāhmaṇassa vā annaṃ pānaṃ vatthaṃ yānaṃ mālāgandhavilepanaṃ seyyāvasathapadīpeyyaṃ so yaṃ deti taṃ paccāsiṃsati tassa sutaṃ hoti cātummahārājikā devā dīghāyukā vaṇṇavanto sukhabahulā ti tassa evaṃ hoti aho kāyassa bhedā param maraṇā cātummahārājikānaṃ devānaṃ sahavyataṃ uppajjeyyan ti so taṃ cittaṃ dahati taṃ cittaṃ adhiṭṭhāti taṃ cittaṃ bhāveti tassa taṃ cittaṃ hīne vimuttaṃ uttariṃ abhāvitaṃ tatr uppattiyā saṃvattati tañ ca kho sīlavato vadāmi no dussīlassa ijjhat āvuso cetopanidhi suddhattā puna ca paraṃ āvuso idh ekacco dānaṃ deti samaṇassa vā brāhmaṇassa vā annaṃ pānaṃ vatthaṃ yānaṃ mālāgandhavilepanaṃ seyyāvasathapadīpeyyaṃ so yaṃ deti taṃ paccāsiṃsati tassa sutaṃ hoti tāvatiṃsā devā yāmā devā tusitā devā nimmānaratī devā paranimmitavasavattī devā dīghāyukā vaṇṇavanto sukhabahulā ti tassa evaṃ hoti aho vatāyaṃ kāyassa bhedā param maraṇā paranimmitavasavattīnaṃ devānaṃ sahavyataṃ uppajjeyyan ti so taṃ cittaṃ dahati taṃ cittaṃ adhiṭṭhāti taṃ cittaṃ bhāveti tassa taṃ cittaṃ hīne vimuttaṃ uttariṃ abhāvitaṃ tatr uppattiyā tañ ca kho sīlavato vadāmi no dussīlassa ijjhat āvuso sīlavato cetopanidhi suddhattā puna ca paraṃ āvuso idh ekacco dānaṃ deti samaṇassa vā brāhmaṇassa vā annaṃ pānaṃ vatthaṃ yānaṃ mālāgandhavilepanaṃ seyyāvasathapadīpeyyaṃ so yaṃ deti taṃ tassa sutaṃ hoti brahmakāyikā devā dīghāyukā vaṇṇavanto sukhabahulā ti tassa evaṃ hoti aho vatāhaṃ kāyassa bhedā param maraṇā brahmakāyikānaṃ devānaṃ sahavyataṃ uppajjeyyan ti so taṃ cittaṃ dahati taṃ cittaṃ adhiṭṭhāti taṃ cittaṃ bhāveti tassa taṃ cittaṃ hīne vimuttaṃ uttariṃ abhāvitaṃ tatr uppattiyā saṃvattati tañ ca kho sīlavato no dussīlassa vītarāgassa no sarāgassa ijjhat āvuso sīlavato cetopanidhi vītarāgattā viii aṭṭha parisā khattiyaparisā brāhmaṇaparisā gahapatiparisā samaṇaparisā cātummahārājikaparisā tāvatiṃsaparisā māraparisā brahmaparisā ix aṭṭha lokadhammā lābho ca alābho ca yaso ca ayaso ca nindā ca pasaṃsā ca sukhañca dukkhañca x aṭṭha abhibhāyatanāni ajjhattaṃ rūpasaññī eko bahiddhā rūpāni passati parittāni suvaṇṇadubbaṇṇāni tāni abhibhuyya jānāmi passāmīti evaṃsaññī hoti idaṃ paṭhamaṃ abhibhāyatanaṃ ajjhattaṃ rūpasaññī eko bahiddhā rūpāni passati appamāṇāni suvaṇṇadubbaṇṇāni tāni abhibhuyya jānāmi passāmīti evaṃsaññī hoti idaṃ dutiyaṃ abhibhāyatanaṃ ajjhattaṃ arūpasaññī eko bahiddhā rūpāni passati parittāni suvaṇṇadubbaṇṇāni tāni abhibhuyya jānāmi passāmīti evaṃsaññī hoti idaṃ tatiyaṃ abhibhāyatanaṃ ajjhattaṃ arūpasaññī eko bahiddhā rūpāni passati appamāṇāni suvaṇṇadubbaṇṇāni tāni abhibhuyya jānāmi passāmīti evaṃsaññī hoti idaṃ catutthaṃ abhibhāyatanaṃ ajjhattaṃ arūpasaññī eko bahiddhā rūpāni passati nīlāni nīlavaṇṇāni nīlanidassanāni nīlanibhāsāni seyyathā pi nāma ummāpupphaṃ nīlaṃ nīlavaṇṇaṃ nīlanidassanaṃ nīlanibhāsaṃ seyyathā vā pana taṃ vatthaṃ ubhato bhāgavimaṭṭhaṃ nīlaṃ nīlavaṇṇaṃ nīlanidassanaṃ nīlanibhāsaṃ evam eva ajjhattaṃ arūpasaññī eko bahiddhā rūpāni passati nīlāni nīlavaṇṇāni nīlanidassanāni nīlanibhāsāni tāni abhibhuyya jānāmi passāmīti evaṃsaññī hoti idaṃ pañcamaṃ abhibhāyatanaṃ ajjhattaṃ arūpasaññī eko bahiddhā rūpāni passati pītāni pītavaṇṇāni pītanidassanāni pītanibhāsāni seyyathā pi nāma kaṇikārapupphaṃ pītaṃ pītavaṇṇaṃ pītanidassanaṃ pītanibhāsaṃ seyyathā vā pana taṃ vatthaṃ bārāṇaseyyakaṃ ubhatobhāgavimaṭṭhaṃ pītaṃ pītavaṇṇaṃ pītanidassanaṃ pītanibhāsaṃ evam eva ajjhattaṃ arūpasaññī eko bahiddhā rūpāni passati pītāni pītavaṇṇāni pītanidassanāni pītanibhāsāni tāni abhibhuyya jānāmi passāmīti evaṃsaññī hoti idaṃ chaṭṭhaṃ abhibhāyatanaṃ ajjhattaṃ arūpasaññī eko bahiddhā rūpāni passati lohitakāni lohitakavaṇṇāni lohitakanidassanāni lohitakanibhāsāni seyyathā pi nāma bandhujīvakapupphaṃ lohitakaṃ lohitakavaṇṇaṃ lohitakanidassanaṃ lohitakanibhāsaṃ seyyathā vā pana taṃ vatthaṃ bārāṇaseyyakaṃ ubhatobhāgavimaṭṭhaṃ lohitakaṃ lohitakavaṇṇaṃ lohitakanidassanaṃ lohitakanibhāsaṃ evam eva ajjhattaṃ arūpasaññī eko bahiddhā rūpāni passati lohitakāni lohitakavaṇṇāni lohitakanidassanāni lohitakanibhāsāni tāni abhibhuyya jānāmi passāmīti evaṃsaññī hoti idaṃ sattamaṃ abhibhayatanaṃ ajjhattaṃ arūpasaññī eko bahiddhā rūpāni passati odātāni odātavaṇṇāni odātanidassanāni odātanibhāsāni seyyathā pi nāma osadhitārakā odātā odātavaṇṇā odātanidassanā odātanibhāsā seyyathā vā pana taṃ vatthaṃ bārāṇaseyyakaṃ ubhato bhāgavimaṭṭhaṃ odātaṃ odātavaṇṇaṃ odātanidassanaṃ odātanibhāsaṃ evam eva ajjhattaṃ arūpasaññī eko bahiddhā rūpāni passati odātāni odātavaṇṇāni odātanidassanāni odātanibhāsāni tāni abhibhuyya jānāmi passāmīti evaṃsaññī hoti idaṃ aṭṭhamaṃ abhibhāyatanaṃ xi aṭṭha vimokhā rūpī rūpāni passati ayaṃ paṭhamo vimokho ajjhattaṃ arūpasaññī eko bahiddhā rūpāni passati ayaṃ dutiyo vimokho subhan t eva adhimutto hoti ayaṃ tatiyo vimokho sabbaso rūpasaññānaṃ samatikkamā paṭighasaññānaṃ atthagamā nānattasaññānaṃ amanasikārā ananto ākāso ti ākāsānañcāyatanaṃ upasampajja viharati ayaṃ catuttho vimokho sabbaso ākāsānañcāyatanaṃ samatikkamma anantaṃ viññāṇan ti viññāṇañcāyatanaṃ upasampajja viharati ayaṃ pañcamo vimokho sabbaso viññāṇañcāyatanaṃ samatikkamma n atthi kiñcīti ākiñcaññāyatanaṃ viharati ayaṃ chaṭṭho vimokho sabbaso ākiñcaññāyatanaṃ samatikkamma nevasaññānāsaññāyatanaṃ upasampajja viharati ayaṃ sattamo vimokho sabbaso nasaññāyatanaṃ samatikkamma saññāvedayitanirodhaṃ upasampajja viharati ayaṃ aṭṭhamo vimokho ime kho āvuso tena bhagavatā jānatā passatā arahatā sammāsambuddhena aṭṭha dhammā sammadakkhātā tattha sabbeh eva saṃgāyitabbaṃ na vivaditabbaṃ yathayidaṃ brahmacariyaṃ atthāya hitāya sukhāya devamanussānaṃ atthi kho āvuso tena bhagavatā jānatā passatā arahatā sammāsambuddhena nava dhammā sammadakkhātā tattha sabbeh eva saṃgāyitabbaṃ pe atthāya hitāya sukhāya devamanussānaṃ katame nava i nava āghātavatthūni anattham me acarīti āghātaṃ bandhati anattham me caratīti bandhati anatthaṃ me carissatīti āghātaṃ bandhati piyassa me manāpassa anatthaṃ acari anatthaṃ carati anatthaṃ carissatīti āghātaṃ bandhati appiyassa me amanāpassa atthaṃ acari atthaṃ carati atthaṃ carissatīti āghātaṃ bandhati ii nava āghātapaṭivinayā anattham me acari taṃ kut ettha labbhā ti āghātaṃ paṭivineti anattham me carati taṃ kut ettha labbhā ti āghātaṃ paṭivineti anattham me carissatīti taṃ kut ettha labbhā ti āghātaṃ paṭivineti piyassa me manāpassa anatthaṃ acari anatthaṃ carati anatthaṃ carissatīti taṃ kut ettha labbhā ti āghātaṃ paṭivineti appiyassa me amanāpassa atthaṃ acari atthaṃ carati atthaṃ carissatīti taṃ kut ettha labbhā ti āghātaṃ paṭivineti iii nava sattāvāsā sant āvuso sattā nānattakāyā nānattasaññino seyyathā pi manussā ekacce ca devā ekacce ca vinipātikā ayaṃ paṭhamo sattāvāso sant āvuso sattā nānattakāyā ekattasaññino seyyathā pi devā brahmakāyikā paṭhamābhinibbattā ayaṃ dutiyo sattāvāso sant āvuso sattā ekattakāyā nānattasaññino seyyathā pi devā ābhassarā ayaṃ tatiyo sattāvāso sant āvuso sattā ekattakāyā ekattasaññino seyyathā pi devā subhakiṇhā ayaṃ catuttho sattāvāso sant āvuso sattā asaññino appaṭisaṃvedino seyyathā pi devā asaññasattā ayaṃ pañcamo sattāvāso sant āvuso sattā sabbaso rūpasaññānaṃ samatikkamā paṭighasaññānaṃ atthagamā nānattasaññānaṃ amanasikārā ananto ākāso ti ākāsānañcāyatanūpagā ayaṃ chaṭṭho sattāvāso sant āvuso sattā sabbaso ākāsānañcāyatanaṃ samatikkamma anantaṃ viññāṇan ti viññāṇañcāyatanūpagā ayaṃ sattamo sattāvāso sant āvuso sattā sabbaso viññāṇañcāyatanaṃ samatikkamma n atthi kiñcīti ākiñcaññāyatanūpagā ayaṃ aṭṭhamo sattāvāso sant āvuso sattā sabbaso ākiñcaññāyatanaṃ samatikkamma nevasaññānāsaññāyatanūpagā ayaṃ navamo sattāvāso iv nava akkhaṇā asamayā brahmacariyavāsāya idh āvuso tathāgato ca loke uppanno hoti arahaṃ sammāsambuddho dhammo ca desiyati opasamiko parinibbāniko sambodhagāmī sugatappavedito ayañ ca puggalo nirayaṃ uppanno hoti ayaṃ paṭhamo akkhaṇo asamayo brahmacariyavāsāya puna ca paraṃ āvuso tathāgato ca loke uppanno hoti arahaṃ sammāsambuddho dhammo ca desiyati opasamiko parinibbāniko sambodhagāmī sugatappavedito ayañ ca puggalo tiracchānayoniṃ uppanno hoti ayaṃ dutiyo asamayo brahmacariyavāsāya pe pettivisayaṃ uppanno hoti asurakāyaṃ uppanno hoti pe dīghāyukaṃ devanikāyaṃ uppanno hoti pe paccantimesu janapadesu paccājāto hoti milakkhusu aviññātāresu n atthi gati bhikkhūnaṃ bhikkhunīnaṃ upāsakānaṃ upāsikānaṃ ayaṃ chaṭṭho akkhaṇo asamayo brahmacariyavāsāya puna ca paraṃ āvuso tathāgato ca loke uppanno hoti arahaṃ sammāsambuddho dhammo ca desiyati opasamiko parinibbāniko sambodhagāmī sugatappavedito ayañ ca puggalo majjhimesu janapadesu paccājāto hoti so ca hoti micchādiṭṭhiko viparītadassano n atthi dinnaṃ n atthi n atthi hutaṃ n atthi sukaṭadukkaṭānaṃ kammānaṃ phalaṃ vipāko n atthi ayaṃ loko n atthi paraloko n atthi mātā n atthi pitā n atthi sattā opapātikā n atthi loke samaṇasammaggatā sammāpaṭipannā ye imañ ca lokaṃ parañ ca lokaṃ sayaṃ abhiññā sacchikatvā pavedentīti ayaṃ sattamo akkhaṇo asamayo brahmacariyavāsāya puna ca paraṃ āvuso tathāgato ca loke uppanno hoti arahaṃ sammāsambuddho dhammo ca desiyati opasamiko parinibbāniko sambodhagāmī sugatappavedito ayañ ca puggalo majjhimesu janapadesu paccājāto hoti so ca hoti duppañño jaḷo eḷamūgo na paṭibalo subhāsitadubbhāsitānaṃ attham aññātuṃ ayaṃ aṭṭhamo akkhaṇo asamayo brahmacariyavāsāya puna ca paraṃ āvuso tathāgato ca loke anuppanno hoti arahaṃ sammāsambuddho dhammo ca na desiyati opasamiko parinibbāniko sambodhagāmī sugatappavedito ayañ ca puggalo majjhimesu janapadesu paccājāto hoti so ca hoti paññavā ajaḷo aneḷamūgo paṭibalo subhāsitadubbhāsitānaṃ attham aññātuṃ ayaṃ navamo akkhaṇo asamayo brahmacariyavāsāya v nava anupubbavihārā idh āvuso bhikkhu vivicc eva kāmehi vivicca akusalehi dhammehi savitakkaṃ savicāraṃ vivekajaṃ pītisukhaṃ paṭhamajjhānaṃ upasampajja viharati vitakkavicārānaṃ vupasamā pe dutiyajjhānaṃ tatiyajjhānaṃ upasampajja viharati sabbaso rūpasaññānaṃ samatikkamā paṭighasaññānaṃ atthagamā nānattasaññānaṃ amanasikārā ananto ākāso ti ākāsānañcāyatanaṃ upasampajja viharati sabbaso ākāsānañcāyatanaṃ samatikkamma anantaṃ viññāṇan ti viññāṇañcāyatanaṃ upasampajja viharati sabbaso viññāṇañcāyatanaṃ samatikkamma n atthi kiñcīti ākiñcaññāyatanaṃ upasampajja viharati sabbaso ākiñcaññāyatanaṃ samatikkamma nevasaññānāsaññāyatanaṃ upasampajja viharati sabbaso nevasaññānāsaññāyatanaṃ samatikkamma saññāvedayitanirodhaṃ upasampajja viharati vi nava anupubbanirodhā paṭhamajjhānaṃ samāpannassa kāmasaññā niruddhā hoti dutiyajjhānaṃ samāpannassa vitakkavicārā niruddhā honti tatiyajjhānaṃ samāpannassa pīti niruddhā hoti catutthajjhānaṃ samāpannassa assāsapassāsa niruddhā honti ākāsānañcāyatanaṃ samāpannassa rūpasaññā niruddhā hoti samāpannassa ākāsānañcāyatanasaññā niruddhā hoti ākiñcaññāyatanaṃ samāpannassa viññāṇañcāyatanasaññā niruddhā hoti nevasaññānāsaññāyatanaṃ samāpannassa ākiñcaññāyatanasaññā niruddhā hoti saññāvedayitanirodhaṃ samāpannassa saññā ca vedanā ca niruddhā honti ime kho āvuso tena bhagavatā jānatā passatā arahatā sammāsambuddhena nava dhammā sammadakkhātā tattha sabbeh eva saṅgāyitabbaṃ pe atthāya hitāya sukhāya devamanussānaṃ atthi kho āvuso tena bhagavatā jānatā passatā arahatā sammāsambuddhena dasa dhammā sammadakkhātā tattha sabbeh eva saṅgāyitabbaṃ pe atthāya hitāya sukhāya devamanussānaṃ katame dasa i dasa nāthakaraṇā dhammā idh āvuso bhikkhu sīlavā hotipātimokkhasaṃvarasaṃvuto viharati ācāragocarasampanno anumattesu vajjesu bhayadassāvī samādāya sikkhati sikkhāpadesu yaṃ p āvuso bhikkhu sīlavā hoti pātimokkhasaṃvarasaṃvuto viharati ācāragocarasampanno anumattesu vajjesu bhayadassāvī samādāya sikkhati sikkhāpadesu ayam pi dhammo nāthakaraṇo puna ca paraṃ āvuso bhikkhu bahussuto hoti sutadharo sutasannicayo ye te dhammā ādikalyāṇā majjhekalyāṇā pariyosānakalyāṇā sātthaṃ savyañjanaṃ kevala parisuddhaṃ brahmacariyaṃ abhivadanti tathārūpassa dhammā bahussutā honti dhatā vacasā paricitā manasānupekkhitā diṭṭhiyā suppaṭividdhā yam p āvuso bhikkhu bahussuto hoti pe diṭṭhiyā suppaṭividdhā ayam pi dhammo nāthakaraṇo puna ca paraṃ āvuso bhikkhu kalyāṇamitto hoti kalyāṇasahāyo kalyāṇasampavaṅko yam p āvuso bhikkhu kalyāṇamitto hoti kalyāṇasahāyo kalyāṇasampavaṅko ayam pi dhammo nāthakaraṇo puna ca paraṃ āvuso bhikkhu subbaco hoti sovacassakaraṇehi dhammehi samannāgato khamo padakkhiṇaggāhī anusāsaniṃ yam p āvuso bhikkhu subbaco hoti pe padakkhiṇaggāhī anusāsaniṃ ayam pi dhammo nāthakaraṇo puna ca paraṃ āvuso bhikkhu yāni tāni sabrahmacārīnaṃ uccāvacāni kiṅkaraṇīyāni tattha dakkho hoti analaso tatrūpāyāya vīmaṃsāya samannāgato alaṃ kātuṃ alaṃ saṃvidhātuṃ yam p āvuso bhikkhu yāni tāni sabrahmacārīnaṃ pe alaṃ saṃvidhātuṃ ayam pi dhammo nāthakaraṇo puna ca paraṃ āvuso bhikkhu dhammakāmo hoti piyasamudāhāro abhidhamme abhivinaye uḷārapāmujjo yam p āvuso bhikkhu dhammakāmo hoti pe uḷārapāmujjo ayam pi dhammo nāthakaraṇo puna ca paraṃ āvuso bhikkhu santuṭṭho hoti itarītaracīvarapiṇḍapātasenāsanagilānapaccayabhesajjaparikkhārehi yam p āvuso bhikkhu santuṭṭho hoti pe parikkhārehi ayam pi dhammo nāthakaraṇo puna ca paraṃ āvuso bhikkhu āraddhaviriyo viharati akusalānaṃ dhammānaṃ pahānāya kusalānaṃ dhammānaṃ upasampadāya thāmavā daḷhaparakkamo anikkhittadhuro kusalesu dhammesu yam p āvuso bhikkhu āraddhaviriyo viharati pe anikkhittadhuro kusalesu dhammesu ayam pi dhammo nāthakaraṇo puna ca paraṃ āvuso bhikkhu satimā hoti paramena satinepakkena samannāgato cirakatam pi cirabhāsitam pi saritā anussaritā yam p āvuso bhikkhu satimā hoti pe saritā anussaritā ayam pi dhammo nāthakaraṇo puna ca paraṃ āvuso bhikkhu paññavā hoti udayatthagāminiyā paññāya samannāgato ariyāya nibbedhikāya sammādukkhakkhayagāminiyā yam p āvuso bhikkhu paññavā hoti pe sammādukkhakkhayagāminiyā ayam pi dhammo nāthakaraṇo ii dasa kasiṇāyatanāni paṭhavīkasiṇam eko sañjānāti uddhaṃ adho tiriyaṃ advayaṃ appamāṇaṃ āpokasiṇam eko sañjānāti tejokasiṇam eko sañjānāti vāyokasiṇam eko sañjānāti nīlakasiṇam eko sañjānāti pītakasiṇam eko sañjānāti lohitakasiṇam eko sañjānāti odātakasiṇam eko sañjānāti ākāsakasiṇam eko sañjānāti viññāṇakasiṇam eko sañjānāti uddhaṃ adho tiriyaṃ advayaṃ appamāṇaṃ iii dasa akusalakammapathā pāṇātipāto adinnādānaṃ kāmesu micchācāro musāvādo pisuṇā vācā pharusā vācā samphappalāpo abhijjhā vyāpādo micchādiṭṭhi iv dasa kusalakammapathā pāṇātipātā veramaṇī adinnādānā veramaṇī kāmesu micchācārā veramaṇīmusāvādā veramaṇī pisuṇāya vācāya veramanī pharusāya vācāya veramaṇī samphappalāpā veramanī anabhijjhā avyāpādo sammādiṭṭhi v dasa ariyavāsā idh āvuso bhikkhu pañcaṅgavippahīno hoti chaḷaṅgasamannāgato ekārakkho caturāpasseno panunnapaccekasacco samavayasaṭṭhesano anāvilasaṃkappo passaddhakāyasaṃkhāro suvimuttacitto suvimuttapañño kathañ c āvuso bhikkhu pañcaṅgavippahīno hoti idh āvuso bhikkhuno kāmacchando pahīno hoti vyāpādo pahīno hoti thīnamiddhaṃ pahīnaṃ hoti uddhaccakukkuccaṃ pahīnaṃ hoti vicikicchā pahīnā hoti evaṃ kho āvuso bhikkhu pañcaṅgavippahīno hoti kathañ c āvuso bhikkhu chaḷāṅgasamannāgato hoti idh āvuso bhikkhu cakkhunā rūpaṃ disvā n eva sumano hoti na dummano upekkhako ca viharati sato sampajāno sotena saddaṃ sutvā ghānena gandhaṃ ghāyitvā jivhāya rasaṃ sayitvā kāyena phoṭṭhabbaṃ phusitvā manasā dhammaṃ viññāya n eva sumano hoti na dummano upekkhako ca viharati sato sampajāno evaṃ kho āvuso bhikkhu chaḷaṅgasamannāgato hoti kathañ c āvuso bhikkhu ekārakkho hoti idh āvuso bhikkhu satārakkhena cetasā samannāgato hoti evaṃ kho āvuso bhikkhu ekārakkho hoti kathañ c āvuso bhikkhu caturāpasseno hoti idh āvuso bhikkhu saṃkhāy ekaṃ paṭisevati saṃkhāy ekaṃ adhivāseti saṃkhāy ekaṃ vinodeti saṃkhāy ekaṃ parivajjeti evaṃ kho āvuso bhikkhu caturāpasseno hoti kathañ c āvuso bhikkhu panunnapaccekasacco hoti idh āvuso bhikkhuno yāni tāni puthusamaṇabrāhmaṇānaṃ puthupaccekasaccāni sabbāni ssa tāni nunnāni honti panunnāni cattāni vantāni muttāni pahīnāni paṭinissaṭṭhāni evaṃ kho āvuso bhikkhu panunnapaccekasacco hoti kathañ c āvuso bhikkhu samavayasaṭṭhesano hoti idh āvuso bhikkhuno kāmesanā pahīnā hoti bhavesanā pahīnā hoti brahmacariyesanā paṭippassaddhā evaṃ kho āvuso bhikkhu samavayasaṭṭhesano hoti kathañ c āvuso bhikkhu anāvilasaṃkappo hoti idh āvuso bhikkhuno kāmasaṃkappo pahīno hoti vyāpādasaṃkappo pahīno hoti vihiṃsāsaṃkappo pahīno hoti evaṃ kho āvuso bhikkhu anāvilasaṃkappo hoti kathañ c āvuso bhikkhu passaddhakāyasaṃkhāro hoti idh āvuso bhikkhu sukhassa ca pahānā dukkhassa ca pahānā pubbe va somanassadomanassānaṃ atthagamā upekhāsatipārisuddhiṃ catutthajjhānaṃ upasampajja viharati evaṃ kho āvuso bhikkhu passaddhakāyasaṃkhāro hoti kathañ c āvuso bhikkhu suvimuttacitto hoti idh āvuso bhikkhuno rāgā cittaṃ vimuttaṃ hoti dosā cittaṃ vimuttaṃ hoti mohā cittaṃ vimuttaṃ hoti evaṃ kho āvuso bhikkhu suvimuttacitto hoti kathañ c āvuso bhikkhu suvimuttapañño hoti idh āvuso bhikkhu rāgo me pahīno ucchinnamūlo tālāvatthukato anabhāvaṃ gato āyatiṃ anuppādadhammo ti pajānāti doso me pahīno ucchinnamūlo tālāvatthukato anabhāvaṃ gato āyatiṃ anuppādadhammo ti pajānāti moho me pahīno ucchinnamūlo tālavatthukato anabhāvaṃ gato āyatiṃ anuppādadhammo ti pajānāti evaṃ kho āvuso bhikkhu suvimuttapañño hoti vi dasa asekhā dhammā asekhā sammādiṭṭhi asekho sammāsaṃkappo asekhā sammāvācā asekho sammākammanto asekho sammāājīvo asekho sammāvāyāmo asekhā sammāsati asekhā sammāsamādhi asekhaṃ sammāñāṇaṃ asekhā sammāvimutti ime kho āvuso tena bhagavatā jānatā passatā arahatā sammāsambuddhena dasa dhammā sammadakkhātā tattha sabbeh eva saṃgāyitabbaṃ na vivaditabbaṃ yathayidaṃ brahmacariyaṃ addhaniyaṃ assa ciraṭṭhitikaṃ tad assa bahujanahitāya bahujanasukhāya lokānukampāya atthāya hitāya sukhāya devamanussānan ti atha kho bhagavā vuṭṭhahitvā āyasmantaṃ sāriputtaṃ āmantesi sādhu sādhu sāriputta sādhu kho tvaṃ sāriputta bhikkhūnaṃ saṃgītipariyāyaṃ abhāsīti idam avoca āyasmā sāriputto samanuñño satthā ahosi attamanā ca te bhikkhū āyasmato sāriputtassa bhāsitaṃ abhinandun ti saṅgītisuttantaṃ samattaṃ evam me sutaṃ ekaṃ samayaṃ bhagavā campāyaṃ viharati gaggarāya pokkharaṇiyā tīre mahatā bhikkhu saṃghena saddhiṃ pañcamattehi bhikkhusatehi tatra kho āyasmā sāriputto bhikkhū āmantesi āvuso bhikkhave ti āvuso ti kho te bhikkhū āyasmato sāriputtassa paccassosuṃ āyasmā sāriputto etad avoca dasuttaraṃ pavakkhāmi dhammaṃ nibbānapattiyā dukkhass antakiriyāya sabbaganthappamocanaṃ eko āvuso dhammo bahukāro eko dhammo bhāvetabbo eko dhammo pariññeyyo eko dhammo pahātabbo eko dhammo hānabhāgiyo eko dhammo visesabhāgiyo eko dhammo duppaṭivijjho eko dhammo uppādetabbo eko dhammo abhiññeyyo eko dhammo sacchikātabbo i katamo eko dhammo bahukāro appamādo kusalesu dhammesu ayaṃ eko dhammo bahukāro ii katamo eko dhammo bhāvetabbo kāyagatā sati sātasahagatā ayaṃ eko dhammo bhāvetabbo iii katamo eko dhammo pariññeyyo phasso sāsavo upādāniyo ayaṃ eko dhammo pariññeyyo iv katamo eko dhammo pahātabbo asmimāno ayaṃ eko dhammo pahātabbo v katamo eko dhammo hānabhāgiyo ayonisomanasikāro ayaṃ eko dhammo hānabhāgiyo vi katamo eko dhammo visesabhāgiyo yonisomanasikāro ayaṃ eko dhammo visesabhāgiyo vii katamo eko dhammo duppaṭivijjho ānantariko cetosamādhi ayaṃ eko dhammo duppaṭivijjho viii katamo eko dhammo uppādetabbo akuppaṃ ñāṇaṃ ayaṃ eko dhammo uppādetabbo ix katamo eko dhammo abhiññeyyo sabbe sattā āhāraṭṭhitikā ayaṃ eko dhammo abhiññeyyo x katamo eko dhammo sacchikātabbo akuppā cetovimutti ayaṃ eko dhammo sacchikātabbo it ime dasa dhammā bhūtā tacchā tathā avitathā anaññathā sammā tathāgatena abhisambuddhā dve dhammā bahukārā dve dhammā bhāvetabbā dve dhammā pariññeyyā dve dhammā pahātabbā dve dhammā hānabhāgiyā dve dhammā visesabhāgiyā dve dhammā duppaṭivijjhā dve dhammā uppādetabbā dve dhammā abhiññeyyā dve dhammā sacchikātabbā i katame dve dhammā bahukārā sati ca sampajaññañ ca ime dva dhammā bahu kārā ii katame dve dhammā bhāvetabbā samatho ca vipassanā ca ime dve dhammā bhāvetabbā iii katame dve dhammā pariññeyyā nāmañ ca rūpañ ca ime dve dhammā pariññeyyā iv katame dve dhammā pahātabbā avijjā ca bhavataṇhā ca ime dve dhammā pahātabbā v katame dve dhammā hānabhāgiyā dovacassatā ca pāpamittatā ca ime dve dhammā hānabhāgiyā vi katame dve dhammā visesabhāgiyā sovacassatā ca kalyāṇamittatā ca ime dve dhammā visesabhāgiyā vii katame dve dhammā duppaṭivijjhā yo ca hetu yo ca paccayo sattānaṃ saṃkilesāya yo ca hetu yo ca paccayo sattānaṃ visuddhiyā ime dve dhammā duppaṭivijjhā viii katame dve dhammā uppādetabbā khaye ñāṇaṃ anuppāde ñāṇaṃ ime dve dhammā uppādetabbā ix katame dve dhammā abhiññeyyā dve dhātuyo saṃkhatā ca asaṃkhatā ca dhātu ime dve dhammā abhiññeyyā x katame dve dhammā sacchikātabbā vijjā ca vimutti ca ime dve dhammā sacchikātabbā it ime vīsati dhammā bhūtā tacchā tathā avitathā anaññathā sammā tathāgatena abhisambuddhā tayo dhammā bahukārā tayo dhammā bhāvetabbā pe tayo dhammā sacchikātabbā i katame tayo dhammā bahukārā sappurisasaṃsevo saddhammasavanaṃ dhammānudhammapaṭipatti ime tayo dhammā bahukārā ii katame tayo dhammā bhāvetabbā tayo samādhī savitakko savicāro samādhi avitakko vicāramatto samādhi avitakko avicāro samādhi ime tayo dhammā bhāvetabbā iii katame tayo dhammā pariññeyyā tisso vedanā sukhā vedanā dukkhā vedanā adukkhamasukhā vedanā ime tayo dhammā pariññeyyā iv katame tayo dhammā pahātabbā tisso taṇhā kāmataṇhā bhavataṇhā vibhavataṇhā ime tayo dhammā pahātabbā v katame tayo dhammā hānabhāgiyā tīṇi akusalamūlāni lobho akusalamūlaṃ doso akusalamūlaṃ moho akusalamūlaṃ ime tayo dhammā hānabhāgiyā vi katame tayo dhammā visesabhāgiyā tīṇi kusalamūlāni alobho kusalamūlaṃ adoso kusalamūlaṃ amoho kusalamūlaṃ ime tayo dhammā visesabhāgiyā vii katame tayo dhammā duppaṭivijjhā tisso dhātuyo kāmānam etaṃ nissaraṇaṃ yadidaṃ nekkhammaṃ rūpānam etaṃ nissaraṇaṃ yadidaṃ āruppaṃ yaṃ kho pana kiñci bhūtaṃ saṃkhataṃ paṭiccasamuppannaṃ nirodho tassa nissaraṇaṃ ime tayo dhammā duppaṭivijjhā viii katame tayo dhammā uppādetabbā tīṇi ñāṇāni atītaṃse ñāṇaṃ anāgataṃse ñāṇaṃ paccuppannaṃse ñāṇaṃ ime tayo dhammā uppādetabbā ix katame tayo dhammā abhiññeyyā tisso dhātuyo kāmadhātu rūpadhātu arūpadhātu ime tayo dhammā abhiññeyyā x katame tayo dhammā sacchikātabbā tisso vijjā pubbenivāsānussatiñāṇaṃ vijjā sattānaṃ cutūpapāte ñāṇaṃ vijjā āsavānaṃ khaye ñāṇaṃ vijjā ime tayo dhammā sacchikātabbā it ime tiṃsa dhammā bhūtā tacchā tathā avitathā anaññathā sammā tathāgatena abhisambuddhā cattāro dhammā bahukārā cattāro dhammā bhāvetabbā pe cattāro dhammā sacchikātabbā i katame cattāro dhammā bahukārā cattāri cakkāni patirūpadesavāso sappurisūpassayo atta pubbe ca katapuññatā ime cattāro dhammā bahukārā ii katame cattāro dhammā bhāvetabbā cattāro satipaṭṭhānā idh āvuso bhikkhu kāye kāyānupassī viharati ātāpī sampajāno satimā vineyya loke abhijjhādomanassaṃ vedanāsu citte dhammesu dhammānupassī viharati ātāpī sampajāno satimā vineyya loke abhijjhādomanassaṃ ime cattāro dhammā bhāvetabbā iii katame cattāro dhammā pariññeyyā cattāro āhārā kabaliṅkāro āhāro oḷāriko vā sukhumo vā phasso dutiyo manosañcetanā tatiyā viññāṇaṃ catutthaṃ ime kho cattāro dhammā pariññeyyā iv katame cattāro dhammā pahātabbā cattāro oghā kāmogho bhavogho diṭṭhogho avijjogho ime cattāro dhammā pahātabbā v katame cattāro dhammā hānabhāgiyā cattāro yogā kāmayogo bhavayogo diṭṭhiyogo avijjāyogo ime cattāro dhammā hānabhāgiyā vi katame cattāro dhammā visesabhāgiyā cattāro visaṃyoga kāmayogavisaṃyogo bhavayogavisaṃyogo diṭṭhiyogavisaṃyogo avijjāyogavisaṃyogo ime cattāro dhammā visesabhāgiyā vii katame cattāro dhammā duppaṭivijjhā cattāro samādhī hānabhāgiyo samādhi ṭhitibhāgiyo samādhi visesabhāgiyo samādhi nibbedhabhāgiyo samādhi ime cattāro dhammā duppaṭivijjhā viii katame cattāro dhammā uppādetabbā cattāri ñāṇāni dhamme ñāṇaṃ anvaye ñāṇaṃ paricce ñāṇaṃ sammutiñāṇaṃ ime cattāro dhammā uppādetabbā ix katame cattāro dhammā abhiññeyyā cattāri ariyasaccāni dukkhaṃ ariyasaccaṃ dukkhasamudayaṃ ariyasaccaṃ dukkhanirodhaṃ ariyasaccaṃ dukkhanirodhagāminī ariyasaccaṃ ime cattāro dhammā abhiññeyyā x katame cattāro dhammā sacchikātabbā cattāri sāmaññaphalāni sotāpattiphalaṃ sakadāgāmiphalaṃ anāgāmiphalaṃ arahattaphalaṃ ime cattāro dhammā sacchikātabbā it ime cattārīsaṃ dhammā bhūtā tacchā tathā avitathā anaññathā sammā tathāgatena abhisambuddhā pañca dhammā bahukārā pañca dhammā bhāvetabbā pe pañca dhammā sacchikātabbā i katame pañca dhammā bahukārā pañca padhāniyaṅgāni idh āvuso bhikkhu saddho hoti ime pañca dhammā bahukārā ii katame pañca dhammā bhāvetabbā pañcaṅgiko sammāsamādhi pītipharaṇatā sukhapharaṇatā cetopharaṇatā ālokapharaṇatā paccavekkhananimittaṃ ime pañca dhammā bhāvetabbā iii katame pañca dhammā pariññeyyā pañc upādānakkhandhā seyyathīdaṃ vedanūpādānakkhandho saññūpādānakkhandho saṃkhārūpādānakkhandho viññāṇūpādānakkhandho ime pañca dhammā pariññeyyā iv katame pañca dhammā pahātabbā pañca nīvaraṇāni kāmacchandanīvaraṇaṃ vyāpādanīvaraṇaṃ thīnamiddhanīvaraṇaṃ uddhaccanīvaraṇaṃ vicikicchānīvaraṇaṃ ime pañca dhammā pahātabbā v katame pañca dhammā hānabhāgiyā pañca cetokhilā idh āvuso bhikkhu satthari kaṅkhati ime pañca dhammā hānabhāgiyā vi katame pañca dhammā visesabhāgiyā pañc indriyāni saddhindriyaṃ viriyindriyaṃ satindriyaṃ samādhindriyaṃ paññindriyaṃ ime pañca dhammā visesabhāgiyā vii katame pañca dhammā duppaṭivijjhā pañca dhātuyo idh āvuso bhikkhuno kāmaṃ manasikaroto ime pañca dhammā duppaṭivijjhā viii katame pañca dhammā uppādetabbā pañcañāṇiko sammāsamādhi ayaṃ samādhi paccuppannasukho c eva āyatiñ ca sukhavipāko ti paccattaṃ yeva ñāṇaṃ uppajjati ayaṃ samādhi ariyo nirāmiso ti paccattaṃ yeva ñāṇaṃ uppajjati ayaṃ samādhi akāpurisasevito ti paccattaṃ yeva ñāṇaṃ ayaṃ samādhi santo paṇīto paṭippassaddhaladdho ekodibhāvādhigato na ca sasaṃkhāraniggayhavāritavato ti paccattaṃ yeva ñāṇaṃ uppajjati so kho panāhaṃ imaṃ samādhiṃ sato va samāpajjāmi sato vuṭṭhahāmīti paccattaṃ yeva ñāṇaṃ uppajjati ime pañca dhammā uppādetabbā ix katame pañca dhammā abhiññeyyā pañca vimuttāyatanāni idh āvuso bhikkhuno satthā dhammaṃ deseti aññataro vā garuṭṭhāniko sabrahmacārī ime pañca dhammā abhiññeyyā x katame pañca dhammā sacchikātabbā pañca dhammakkhandhā sīlakkhandho samādhikkhandho paññākkhandho vimuttikkhandho vimuttiñāṇadassanakkhandho ime pañca dhammā sacchikātabbā it ime paññāsa dhammā bhūtā tacchā tathā avitathā anaññathā sammā tathāgatena abhisambuddhā cha dhammā bahukārā cha dhammā bhāvetabbā pe cha dhammā sacchikātabbā i katame cha dhammā bahukārā cha dhammā idh āvuso bhikkhuno mettaṃ kāyakammaṃ paccupaṭṭhitaṃ hoti ime cha dhammā bahukārā ii katame cha dhammā bhāvetabbā cha anussatiṭṭhānāni buddhānussati dhammānussati saṃghānussati sīlānussati cāgānussati devatānussati ime cha dhammā bhāvetabbā iii katame cha dhammā pariññeyyā cha ajjhattikāni āyatanāni cakkhāyatanaṃ sotāyatanaṃ ghānāyatanaṃ jivhāyatanaṃ kāyāyatanaṃ ime cha dhammā pariññeyyā iv katame cha dhammā pahātabbā cha taṇhākāyā rūpataṇhā saddataṇhā gandhataṇhā rasataṇhā phoṭṭhabbataṇhā dhammatanhā ime cha dhammā pahātabbā v katame cha dhammā hānabhāgiyā cha agāravā idh āvuso bhikkhu satthari agāravo viharati appatisso dhamme saṃghe sikkhāya appamāde paṭisanthāre agāravo viharati appatisso ime cha dhammā hānabhāgiyā vi katame cha dhammā visesabhāgiyā cha gāravā idh āvuso bhikkhu satthari sagāravo viharati sappatisso dhamme saṃghe sikkhāya appamāde paṭisanthāre sagāravo viharati sappatisso ime cha dhammā visesabhāgiyā vii katame cha dhammā duppaṭivijjhā cha nissāraṇīyā dhātuyo idh āvuso bhikkhu evaṃ vadeyyamettā hi kho me cetovimutti bhāvitā ime cha dhammā duppaṭivijjhā viii katame cha dhammā uppādetabbā cha satatavihārā idh āvuso bhikkhu cakkhunā rūpaṃ disvā n eva sumano hoti na dummano upekhako viharati sato sampajāno sotena saddaṃ sutvā pe ghānena gandhaṃ ghāyitvā jivhāya rasaṃ sāyitvā kāyena phoṭṭhabbaṃ phusitvā manasā dhammaṃ viññāya n eva sumano hoti na dummano upekhako viharati sato sampajāno ime cha dhammā uppādetabbā ix katame cha dhammā abhiññeyyā cha anuttariyāni dassanānuttariyaṃ savanānuttariyaṃ lābhānuttariyaṃ sikkhānuttariyaṃ pāricariyānuttariyaṃ anussutānuttariyaṃ ime cha dhammā abhiññeyyā x katame cha dhammā sacchikātabbā cha abhiññā idh āvuso bhikkhu anekavihitaṃ iddhividham paccanubhoti pe yāva brahmalokā pi kāyena vasaṃ vatteti dibbāya sotadhātuyā visuddhāya atikkantamānusikāya ubho sadde suṇāti dibbe ca mānuse ca ye dūre santike ca parasattānam parapuggalānaṃ cetasā ceto paricca pajānāti sarāgaṃ vā cittaṃ pe avimuttaṃ vā cittaṃ avimuttaṃ cittan ti pajānāti anekavihitaṃ pubbenivāsaṃ anussarati seyyathīdaṃ ekam pi jātiṃ dve pi jātiyo pe iti sākāraṃ sauddesaṃ anekavihitaṃ pubbenivāsaṃ anussarati dibbena cakkhunā visuddhena atikkantamānusakena pe yathākammūpage satte pajānāti āsavānaṃ khayā anāsavaṃ cetovimuttiṃ paññāvimuttiṃ diṭṭhe va dhamme sayaṃ abhiññā sacchikatvā upasampajja viharati ime cha dhammā sacchikātabbā iti ime saṭṭhi dhammā bhūtā tacchā tathā avitathā anaññathā sammā tathāgatena abhisambuddhā satta dhammā bahukārā satta dhammā bhāvetabbā pe satta dhammā sacchikātabbā i katame satta dhammā bahukārā satta dhanāni saddhādhanaṃ sīladhanaṃ hiridhanaṃ ottappadhanaṃ sutadhanaṃ cāgadhanaṃ paññādhanaṃ ime satta dhammā bahukārā ii katame satta dhammā bhāvetabbā satta bojjhaṅgā satisambojjhaṅgo dhammavicayasambojjhaṅgo viriyasambojjhaṅgo pītisambojjhaṅgo passaddhisambojjhaṅgo samādhisambojjhaṅgo upekhāsambojjhaṅgo ime satta dhammā bhāvetabbā iii katame satta dhammā pariññeyyā satta viññāṇaṭṭhitiyo sant āvuso sattā nānattakāyā nānattasaññino ime satta dhammā pariññeyyā iv katame satta dhammā pahātabbā sattānusayā kāmarāgānusayo paṭighānusayo diṭṭhānusayo vicikicchānusayo mānānusayo bhavarāgānusayo avijjānusayo ime satta dhammā pahātabbā v katame satta dhammā hānabhāgiyā satta asaddhammā idh āvuso bhikkhu asaddho hoti ahiriko hoti anottappī hoti appassuto hoti kusīto hoti muṭṭhassati hoti duppañño hoti ime satta dhammā hānabhāgiyā vi katame satta dhammā visesabhāgiyā satta saddhammā idh āvuso bhikkhu saddho hoti hirimā hoti ottāpī hoti bahussuto hoti āraddhaviriyo hoti upaṭṭhitasati hoti paññavā hoti ime satta dhammā visesabhāgiyā vii katame satta dhammā duppaṭivijjhā satta sappurisadhammā idh āvuso bhikkhu dhammaññū ca hoti atthaññū ca attaññū ca mattaññū ca ca parisaññū ca puggalaññū ca ime satta dhammā duppaṭivijjhā viii katame satta dhammā uppādetabbā satta saññā aniccasaññā anattasaññā asubhasaññā ādīnavasaññā pahānasaññā virāgasaññā nirodhasaññā ime satta dhammā uppādetabbā ix katame satta dhammā abhiññeyyā satta niddesavatthūni idh āvuso bhikkhu sikkhāsamādāne tibbacchando hoti ime satta dhammā abhiññeyyā x katame satta dhammā sacchikātabbā satta khīṇāsavabalāni idh āvuso khīṇāsavassa bhikkhuno aniccato sabbe saṃkhārā yathābhūtaṃ sudiṭṭhā honti yam p āvuso khīṇāsavassa bhikkhuno aniccato sabbe saṃkhārā yathābhūtaṃ sudiṭṭhā honti idam pi khīṇāsavassa bhikkhuno balaṃ hoti yaṃ balaṃ āgamma khīṇāsavo bhikkhu āsavānaṃ khayaṃ paṭijānāti khīṇā me āsavā ti puna ca paraṃ āvuso khīṇāsavassa bhikkhuno aṅgārakāsūpamā kāmā yathābhūtaṃ sudiṭṭhā honti pe khīṇā me āsavā ti puna ca paraṃ āvuso khīṇāsavassa bhikkhuno vivekaninnaṃ cittaṃ hoti vivekapoṇaṃ vivekapabbhāraṃ vivekaṭṭhaṃ nekkhammābhirataṃ vyantibhūtaṃ sabbaso āsavaṭṭhāniyehi dhammehi yam p āvuso khīṇāsavassa bhikkhuno pe khīṇā me āsavā ti puna ca paraṃ āvuso khīṇāsavassa bhikkhuno cattāro satipaṭṭhānā bhāvitā honti subhāvitā yam p āvuso pe khīṇā me āsavā ti puna ca paraṃ āvuso khīṇāsavassa bhikkhuno pañc indriyāni bhāvitāni honti subhāvitāni yam p āvuso pe khīṇā me āsavā ti puna ca paraṃ āvuso khīṇāsavassa bhikkhuno satta bojjhaṅgā bhāvitā honti subhāyitā yam p āvuso pe khīṇā me āsavā ti puna ca paraṃ āvuso khīṇāsavassa bhikkhuno ariyo aṭṭhaṅgiko maggo bhāvito hoti subhāvito yam p āvuso khīṇāsavassa bhikkhuno ariyo maggo bhāvito hoti subhāvito idam pi khīnāsavassa bhikkhuno balaṃ hoti yaṃ balaṃ āgamma khīṇāsavo bhikkhu āsavānaṃ khayaṃ khīṇā me āsavā ti ime satta dhammā sacchikātabbā iti ime sattati dhammā bhūtā tacchā tathā avitathā anaññathā sammā tathāgatena abhisambuddhā paṭhamakabhāṇavāraṃ niṭṭhitaṃ aṭṭha dhammā bahukārā pe aṭṭha dhammā sacchikātabbā i katame aṭṭha dhammā bahukārā aṭṭha hetū aṭṭha paccayā ādibrahmacariyakāya paññāya appaṭiladdhāya paṭilābhāya paṭiladdhāya bhiyyobhāvāya vepullāya bhāvanāya pāripūriyā saṃvattanti idh āvuso satthāraṃ upanissāya viharati aññataraṃ vā garuṭṭhāniyaṃ sabrahmacāriṃ yatth assa tibbaṃ hirottappaṃ paccupaṭṭhitaṃ hoti pemañ ca gāravo ca ayaṃ paṭhamo hetu paṭhamo paccayo ādibrahmacariyakāya paññāya appatiladdhāya paṭilābhāya paṭiladdhāya bhiyyobhāvāya vepullāya bhāvanāya pāripūriyā saṃvattati taṃ kho pana satthāraṃ upanissāya viharati aññataraṃ vā garuṭṭhāniyaṃ sabrahmacāriṃ yatth assa tibbaṃ hirottappaṃ paccupaṭṭhitaṃ hoti pemañ ca gāravo ca te kālena kālaṃ upasaṃkamitvā paripucchati paripañhati idaṃ bhante kathaṃ imassa ko attho ti tassa te āyasmanto avivaṭañ c eva vivaranti anuttānikatañ ca uttānikaronti anekavihitesu ca kaṅkhā dhammesu kaṅkhaṃ paṭivinodenti ayan dutiyo hetu dutiyo paccayo ādibrahmacariyakāya paññāya appaṭiladdhāya paṭilābhāya paṭiladdhāya bhiyyobhāvāya vepullāya bhāvanāya pāripūriyā saṃvattati taṃ kho pana dhammaṃ sutvā dvayena vūpakāsena sampādeti kāyavūpakāsena ca cittavūpakāsena ca ayaṃ tatiyo hetu tatiyo paccayo pe saṃvattati puna ca paraṃ āvuso bhikkhu sīlavā hoti pātimokkhasaṃvarasaṃvuto viharati ācāragocarasampanno anumattesu vajjesu bhayadassāvī samādāya sikkhati sikkhāpadesu ayaṃ catuttho hetu catuttho paccayo pe saṃvattati puna ca paraṃ āvuso bhikkhu bahussuto hoti sutadharo sutasannicayo ye te dhammā ādikalyāṇā majjhekalyāṇā pariyosānakalyānā sātthā savyañjanā kevala parisuddhaṃ brahmacariyaṃ abhivadanti tathārūpassa dhammā bahussutā hontidhatā vacasā paricitā manasānupekkhitā diṭṭhiyā suppaṭividdhā ayaṃ pañcamo hetu pañcamo paccayo pe saṃvattati puna ca paraṃ āvuso bhikkhu āraddhaviriyo viharati akusalānaṃ dhammānaṃ pahānāya kusalānaṃ dhammānaṃ upasampadāya thāmavā daḷhaparakkamo anikkhittadhuro kusalesu dhammesu ayaṃ chaṭṭho hetu chaṭṭho paccayo pe saṃvattati puna ca paraṃ āvuso bhikkhu satimā hoti paramena satinepakkena samannāgato cirakatam pi cirabhāsitam pi saritā anussaritā ayaṃ sattamo hetu sattamo paccayo pe saṃvattati puna ca paraṃ āvuso bhikkhu pañcasu upādānakkhandhesu udayavyayānupassī viharati iti rūpaṃ iti rūpassa samudayo iti rūpassa atthagamo iti vedanā iti saññā iti saṃkhārā iti viññāṇaṃ iti viññāṇassa samudayo iti viññāṇassa atthagamo ti ayaṃ aṭṭhamo hetu aṭṭhamo paccayo ādibrahmacariyakāya paññāya appaṭiladdhāya paṭilābhāya paṭiladdhāya bhiyyobhāvāya vepullāya bhāvanāya pāripūriyā saṃvattati ime aṭṭha dhammā bahukārā ii katame aṭṭha dhammā bhāvetabbā ariyo aṭṭhaṅgiko maggo seyyathīdaṃ sammādiṭṭhi sammāsaṃkappo sammāvācā sammākammanto sammāājīvo sammāvāyāmo sammāsati sammāsamādhi ime aṭṭha dhammā bhāvetabbā iii katame aṭṭha dhammā pariññeyyā aṭṭha lokadhammā lābho ca alābho ayaso ca yaso ca nindā ca pasaṃsā ca sukhañ ca dukkhañ ca ime aṭṭha dhammā pariññeyyā iv katame aṭṭha dhammā pahātabbā aṭṭha micchattā micchādiṭṭhi micchāsaṃkappo micchāvācā micchākammanto micchāājīvo micchāvāyāmo micchāsati micchāsamādhi ime aṭṭha dhammā pahātabbā v katame aṭṭha dhammā hānabhāgiyā aṭṭha kusītavatthūni idh āvuso bhikkhunā kammaṃ kattabbaṃ hoti ime aṭṭha dhammā hānabhāgiyā vi katame aṭṭha dhammā visesabhāgiyā aṭṭha ārabbhavatthūni ime aṭṭha dhammā visesabhāgiyā vii katame aṭṭha dhammā duppaṭivijjhā aṭṭh akkhaṇā asamayā brahmacariyavāsāya ime aṭṭha dhammā duppaṭivijjhā viii katame aṭṭha dhammā uppādetabbā aṭṭha mahāpurisavitakkā appicchassa ayaṃ dhammo nāyaṃ dhammo mahicchassa santuṭṭhassa ayaṃ dhammo nāyaṃ dhammo asantuṭṭhassa pavivittassa ayaṃ dhammo nāyaṃ dhammo saṃgaṇikārāmassa āraddhaviriyassa ayaṃ dhammo nāyaṃ dhammo kusītassa upaṭṭhitasatissa ayaṃ dhammo nāyam dhammo muṭṭhassatissa samāhitassa ayaṃ dhammo nāyaṃ dhammo asamāhitassa paññāvato ayaṃ dhammo nāyaṃ dhammo duppaññassa nippapañcārāmassa ayaṃ dhammo nippapañcaratino nāyaṃ dhammo papañcārāmassa papañcaratino ti ime aṭṭha dhammā uppādetabbā ix katame aṭṭha dhammā abhiññeyyā aṭṭha abhibhāyatanāni ime aṭṭha dhammā abhiññeyyā x katame aṭṭha dhammā sacchikātabbā aṭṭha vimokhā ime aṭṭha dhammā sacchikātabbā iti ime asīti dhammā bhūtā tacchā tathā avitathā anaññathā sammā tathāgatena abhisambuddhā nava dhammā bahukārā pe nava dhammā sacchikātabbā i katame nava dhammā bahukārā nava yonisomanasikāramūlakā dhammā yonisomanasikaroto pāmojjaṃ jāyati pamuditassa pīti jāyati pītimanassa kāyo passambhati passaddhakāyo sukhaṃ vedeti sukhino cittaṃ samādhiyati cittena yathārūpaṃ pajānāti passati yathābhūtaṃ jānaṃ passaṃ nibbindati nibbindaṃ virajjati virāgā vimuccati ime nava dhammā bahukārā ii katame nava dhammā bhāvetabbā nava pārisuddhipadhāniyaṅgāni sīlavisuddhi pārisuddhipadhāniyaṅgaṃ cittavisuddhi pārisuddhipadhāniyaṅgaṃ diṭṭhivisuddhi pārisuddhipadhāniyaṅgaṃ kaṅkhāvitaraṇavisuddhi pārisuddhipadhāniyaṅgaṃ maggāmaggañāṇadassanavisuddhi pārisuddhipadhāniyaṅgaṃ paṭipadāñāṇadassanavisuddhi pārisuddhipadhāniyaṅgaṃ ñāṇadassanavisuddhi pārisuddhipadhāniyaṅgaṃ paññāvisuddhi pārisuddhipadhāniyaṅgaṃ vimuttivisuddhi pārisuddhipadhāniyaṅgaṃ ime nava dhammā bhāvetabbā iii katame nava dhammā pariññeyyā nava sattāvāsā ime nava dhammā pariññeyyā iv katame nava dhammā pahātabbā nava taṇhāmūlakā dhammā taṇhaṃ paṭicca pariyesanā pariyesanaṃ paṭicca lābho lābhaṃ paṭicca vinicchayo vinicchayaṃ chandarāgo chandarāgaṃ paṭicca ajjhosānaṃ ajjhosānaṃ paṭicca pariggaho pariggahaṃ paṭicca macchariyaṃ macchariyaṃ paṭicca ārakkho ārakkhādhikaraṇaṃ paṭicca daṇḍādānasatthādānakalahaviggahavivādatuvaṃtuvapesuññamusāvādā aneke pāpakā akusalā dhammā sambhavanti ime nava dhammā pahātabbā v katame nava dhammā hānabhāgiyā nava āghātavatthūni ime nava dhammā hānabhāgiyā vi katame nava dhammā visesabhāgiyā nava āghātapaṭivinayā ime nava dhammā visesabhāgiyā vii katame nava dhammā duppaṭivijjhā nava nānattā dhātunānattaṃ paṭicca uppajjati phassanānattaṃ phassanānattaṃ paṭicca uppajjati vedanānānattaṃ vedanānānattaṃ paṭicca uppajjati saññānānattaṃ saññānānattaṃ paṭicca uppajjati saṃkappanānattaṃ saṃkappanānattaṃ paṭicca uppajjati chandanānattaṃ chandanānattaṃ paṭicca uppajjati pariḷāhanānattaṃ pariḷāhanānattaṃ paṭicca uppajjati pariyesanānānattaṃ pariyesanānānattaṃ paṭicca uppajjati lābhanānattaṃ ime nava dhammā duppaṭivijjhā viii katame nava dhammā uppādetabbā nava saññā asubhasaññā maraṇasaññā āhāre paṭikkūlasaññā sabbaloke anabhiratisaññā aniccasaññā anicce dukkhasaññā dukkhe anattasaññā pahānasaññā virāgasaññā ime nava dhammā uppādetabbā ix katame nava dhammā abhiññeyyā nava anupubbavihārā ime nava dhammā abhiññeyyā x katame nava dhammā sacchikātabbā nava anupubbanirodhā ime nava dhammā sacchikātabbā it ime navuti dhammā bhūtā tacchā tathā avitathā anaññathā sammā tathāgatena abhisambuddhā dasa dhammā bahukārā pe dasa dhammā sacchikātabbā i katame dasa dhammā bahukārā dasa nāthakaraṇadhammā ime dasa dhammā bahukārā ii katame dasa dhammā bhāvetabbā dasa kasiṇāyatanāni ime dasa dhammā bhāvetabbā iii katame dasa dhammā pariññeyyā das āyatanāni cakkhāyatanaṃ rūpāyatanaṃ sotāyatanaṃ saddāyatanaṃ ghānāyatanaṃ gandhāyatanaṃ jivhāyatanaṃ rasāyatanaṃ kāyāyatanaṃ phoṭṭhabbāyatanaṃ ime dasa dhammā pariññeyyā iv katame dasa dhammā pahātabbā dasa micchattā micchādiṭṭhi micchāsaṃkappo micchāvācā micchākammanto micchāājīvo micchāvāyāmo micchāsati micchāsamādhi micchāñāṇaṃ micchāvimutti ime dasa dhammā pahātabbā v katame dasa dhammā hānabhāgiyā dasa akusalakammapathā ime dasa dhammā hānabhāgiyā vi katame dasa dhammā visesabhāgiyā dasa kusalakammapathā ime dasa dhammā visesabhāgiyā vii katame dasa dhammā duppaṭivijjhā dasa ariyavāsā ime dasa dhammā duppaṭivijjhā viii katame dasa dhammā uppādetabbā dasa saññā asubhasaññā maraṇasaññā āhāre paṭikkūlasaññā sabbaloke anabhiratisaññā aniccasaññā anicce dukkhasaññā dukkhe anattasaññā pahānasaññā virāgasaññā nirodhasaññā ime dasa dhammā uppādetabbā ix katame dasa dhammā abhiññeyyā dasa nijjaravatthūni sammādiṭṭhissa micchādiṭṭhi nijjiṇṇā hoti ye ca micchādiṭṭhipaccayā aneke pāpakā akusalā dhammā sambhavanti te c assa nijjiṇṇā honti sammādiṭṭhipaccayā ca aneke kusalā dhammā bhāvanāpāripūriṃ gacchanti sammāsaṃkappassa micchāsaṃkappo pe sammāvācassa micchāvācā pe sammākammantassa micchākammanto pe sammāājīvassa micchāājīvo pe sammāvāyāmassa micchāvāyāmo pe sammāsatissa micchāsati pe sammāsamādhissa micchāsamādhi pe sammāñāṇassa micchāñāṇaṃ pe sammāvimuttissa micchāvimutti nijjiṇṇā hoti ye ca micchāvimuttipaccayā aneke pāpakā akusalā dhammā sambhavanti te c assa nijjiṇṇā honti sammāvimutti paccayā ca aneke kusalā dhammā bhāvanapāripūriṃ gacchanti ime dasa dhammā abhiññeyyā x katame dasa dhammā sacchikātabbā dasa asekhā dhammā ime dasa dhammā sacchikātabbā it ime sataṃ dhammā bhūtā tacchā tathā avitathā anaññathā sammā tathāgatena abhisambuddhā ti idam avoca āyasmā sāriputto attamanā te bhikkhū āyasmato sāriputtassa bhāsitaṃ abhinandun ti dasuttarasuttantam pāṭikavaggo pāṭikodumbarī c eva cakkavatti aggaññakaṃ sampasādañ ca pāsādaṃ mahāpurisalakkhaṇaṃ sigālāṭānātiyakaṃ saṅgītiñ ca dasuttaraṃ ekādasahi suttehi pāṭikavaggo ti vuccati pahātuṃ sakalaṃ dukkhaṃ viñituṃ sakalaṃ sukhaṃ pappotuṃ amataṃ khemaṃ dhammarājassa santike ti dīghanikāyaṂ niṭṭhitaṂ 